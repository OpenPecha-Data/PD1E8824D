/ /rgyal rabs gsal ba'i me long ngam chos 'byung gsal ba'i me long bzhugs so/ // /'phags pa thugs rje'i bdag po spyan ras gzigs dbang phyug la gus pas phyag 'tshal lo/ /'gro
ba'i re skong dgos 'dod 'byung ba'i dpal// rkang gnyis gtso bo yon tan kun gyi gter/ /lha mi'i ston pa shAkya'i rgyal po la// lus ngag yid gsum gus pas phyag 'tshal lo/
/tshad med mkhyen rtse'i thugs rje rab rgyas pas/ /gang la gang 'dul sprul pas bod yul gyi/ /'gro rnams smin grol lam la 'god mdzad pa'i/ /spyan ras gzigs dbang de la phyag
'tshal lo| |dpag med bsod nams lhun grub mi yi bdag /mang pos bkur ba'i gdung brgyud rin po che/ /bu ram shing pa la sogs rgya gar gyi/ /rnam dag rgyal brgyud rnams la
phyag 'tshal lo/ /bod yul mtha' 'khob mun pa'i smag rum 'dir/ /dam pa chos kyi sgron me chen po spar/ /bod 'bangs sems can bde la 'god mdzad pa/ /sprul pa'i rgyal blon
rnams la phyag 'tshal lo/ /phan bde'i 'byung gnas bslab gsum rgyan gyis mdzes/ /bka' dang bstan bcos sgra bsgyur gtan la 'bebs/ /sangs rgyas bstan pa phyogs bcur rgyas mdzad
pa'i/ /mkhas grub lo paN rnams la phyag 'tshal lo/ /yon tan mtha' yas bsam bya'i yul las 'das/ /spyan ras gzigs dang chos rgyal mes dbon gyi//

mdzad pa'i rnam thar zur tsam bsdus pa 'di/ /bdag blo dman pas bkod par mi nus kyang / /dad ldan skyes bu bstan pa'i rgyus 'dod rnams/ /mos gus gdung ba dpag med skye ba dang
/ /rna ba'i dga' ston 'gyed phyir bdag gis bri/ /zhes brjod de/ de'ang 'jig rten gyi khams 'dir dge legs dang phan bde thams cad 'byung ba'i gzhi sangs rgyas kyi bstan
pa rin po che yin la/ de dar zhing rgyas par byed pa'i rkyen/ rgya bod kyi chos rgyal byang chub sems dpa' rnams kyi sku drin yin pas/ de rnams kyi lo rgyus rgyas par bya
zhing / khyad par du'ang mtha' 'khob kha ba can gyi ljongs 'dir ston pa yang dag par rdzogs pa'i sangs rgyas des lung bstan pa bzhin/ byang chub sems dpa' 'phags pa spyan
ras gzigs dbang phyug des/ gang la gang 'dul gyi sprul pas sems can thams cad thar pa byang chub kyi lam la 'god par mdzad cing / khyad par 'phags pa de'i thugs kyi sprul
pa chos skyong ba'i rgyal po srong btsan sgam po la sogs pa/ chos rgyal mes dbon rim par byon pa rnams kyis sangs rgyas kyi bstan pa dar zhing rgyas par mdzad pa'i rnam
thar mdor bsdus pa zhig bshad na/ yid ches shing the tshom sel ba la/ chos 'byung gi lo rgyus 'di thugs la bzhag 'tshal/ /dang po/ bskal pa ji ltar chags pa nas/ rgya
gar gyi chos rgyal rim pa byon pa dang / ston pa shAkya thub pa 'jig rten du byon nas dam pa'i chos dar ba'i skor/ de'ang dang po/ phyi snod kyi 'jig rten gyi khams 'di nam
mkha' stong pa mtha' las 'das pa zhig yod pa las/ phyogs bcu nas rlung g.yos te/ phan

tshun du phul bas rlung rgya gram zhes pa rlung gi dkyil 'khor kha dog sngo skya shin tu sra ba/ rngams su dpag tshad sa ya drug 'bum dang / rgyar grangs med pa zhig chags
so/ /de'i steng du chu'i phung po la brten nas/ rgya mtsho chen po rngams su dpag tshad 'bum phrag bcu gcig dang stong nyi shu/ rgyar dpag tshad 'bum phrag bcu gnyis dang
stong phrag sum brgya phrag phyed dang lnga'o/ /de'i steng du gser gyi sa gzhi lag mthil ltar mnyam pa/ dpag tshad sum 'bum bzhi khri/ de'i dbus rin po che sna tshogs las
grub pa'i ri'i rgyal po ri rab ni/ rang thag gi lte ba lta bur lhun gyis grub ste/ shar dngul/ lho baiDUrya/ nub padma rA ga byang gser las grub pa'o/ /ri rab de ni dpag
tshad brgyad khri mtsho nang du nub ste/ brgyad khri steng du 'phags pa'o/ /de la yongs su bskor ba'i gser gyi ri bdun ni/ gnya' shing 'dzin dpag tshad bzhi khri/ gshol
mda' 'dzin nyi khri/ seng ldeng 'dzin chig khri/ blta na sdug lnga stong / rta rna gnyis stong lnga brgya/ rnam 'dud stong nyis brgya lnga bcu/ mu khyud 'dzin drug brgya
nyi shu rtsa lnga yod do/ /de rnams kyi bar na rol pa'i mtsho bdun yod do/ /ri rab kyi steng gi khong seng la lha ma yin gyi grong khyer yod do/ /ri rab kyi steng na ni/
sum cu rtsa gsum pa'i lha'i gnas yod cing / de'i dbus na brgya byin gyi pho brang rnam par rgyal ba'i khang bzangs rin po che sna tshogs las grub pa yod do/ /de'i steng
dpag tshad brgyad khri 'phags pa na 'thab bral gyi lha'i gnas yod do/ /de'i steng dpag tshad 'bum dang drug khri 'phags pa na dga' ldan gyi lha'i gnas yod do/ /de'i staing
dpag tshad sum 'bum nyi khri 'phags pa na/ 'phrul dga'i lha'i gnas yod do/ /de'i steng dpag

tshad drug 'bum bzhi khri 'phags pa na gzhan 'phrul dbang byed kyi lha'i gnas yod do/ /de man chod ni 'dod pa'i khams pa yin no/ /de'i steng na gzugs khams dang / gzugs med
khams la sogs pa'i lha'i gnas thams cad kyang mchod rten gyi bang rim lta bur yod cing / de rnams kyi mtho dman dang / dpag tshad dang / tshe tshad dang / lus kyi tshad
dang / longs spyod kyi tshad ji ltar yod pa rnams mngon pa na gsal lo/ /ri rab kyi shar phyogs na lus 'phags kyi gling gling phran gnyis dang bcas pa dbyibs zla gam lta bur
yod do/ /ri rab kyi lho phyogs na lho 'dzam bu'i gling gling phran gnyis dang bcas pa dbyibs sog khar yod do/ /ri rab kyi nub phyogs na nub ba lang spyod kyi gling gling
phran gnyis dang bcas pa dbyibs zlum por yod do/ /ri rab kyi byang phyogs na byang sgra mi snyan gyi gling gling phran gnyis dang bcas pa dbyibs gru bzhir yod do/ /rnam
'dud sa nas dpag tshad bzhi khri steng du 'phags pa'i nam mkha' la dwangs shing rab tu brtan pa'i rlung gi dkyil 'khor la/ nyi zla rgyu skar la sogs pa brten nas yod do|
|nyi zla'i dpag tshad/ rgyu skar gyi rgya khyon/ gling bzhi gling phran gyi dpag tshad/ mi rnams kyi longs spyod/ tshe'i tshad/ lus kyi tshad la sogs pa rab tu rgyas pa
mngon pa na gsal lo/ /gling de rnams kyi nang nas mchog tu gyur pa 'dzam bu gling yin te/ u Dyan/ gser gling / singga la'i gling / zla ba'i gling la sogs pa'i gling phran
zur pa yod pa rnams kyang / lho 'dzam bu gling la gtogs pa yin no| |de'ang yul dbus rgya gar gyi rgyal khams ni za 'og gi bla bre phub pa dang 'dra ste/ rin po che'i gling
/ sog po dang / li'i yul shing rta'i dbyibs 'dra ste/

'dod rgu 'byung ba'i gling / hor dang rgya nag gi yul ni me tog padma kha bye ba dang 'dra ste/ ngo mtshar che ba'i gling / kha ba can bod kyi rgyal khams ni/ srin mo gan rkyal
du 'gyel ba dang 'dra ste/ ngam grog che/ 'dre srin mang / ri nag la rtsub/ mun pa'i smag rum yin no/ /gzhan yang yul gru chen po bcu drug rang rang gi dpal 'byor la
longs spyod cing bde bar gnas so/ /de'ang thog mar rgya gar gyi yul ni/ mi rnams 'od gsal lha las chad pa yin te/ tshe tshad dpag tu med pa thub pa/ zas su bsam gtan gyi
dga' ba za ba/ rdzus te skye ba/ lus la 'od yod pa/ rdzu 'phrul gyis nam mkha' la 'gro ba gzugs kyi yon tan dpag tu med pa yod de/ de'i tshe bdud rtsi sa bcud ces bya ba
kha dog dkar po/ ro sbrang rtsi dang 'dra ba yod pa zos pas/ rdzu 'phrul gyis nam mkha' la 'gro ma thub cing / bsam gtan gyi zas med do/ /de'i rjes la sa'i zhag ces kha
dog dmar ser/ ro sbrang rtsi dang 'dra ba zhig byung ngo / /de yang nub pa dang / myu gu'i tshal bya ba'i zas byung ngo / /de yang zad pa dang / ma rmos pa'i 'bras sA lu
dag byung ngo / / zas de rnams dgos pa'i dus su blangs nas za ba yin pa la mi le lo can 'ga' zhig gis nangs par gyi skal ba de ring nas blangs te zos nas/ gzhan rnams kyis
kyang de bzhin du byas pas/ ma rmos pa'i 'bras kyang zad do/ /de nas so nam gyi bya ba la zhugs nas yod pa la/ mi gcig gis btab pa'i zhing gzhan gyis bsdus te zos pas/
de dag rnams ma mthun par rtsod pa byed do/ / de'i tshe mi rnams kyi nang nas mchog tu gyur pa zhig gis rang rang gi dbang ris kyi sa cha bgos te/ 'thab rtsod med par byas
pa dang / mi rnams de la rab tu

dga' ste/ kha 'cham par dpon du bskos te khur bas na/ mang pos bkur ba'i rgyal po zer te/ rgya gar gyi rgyal po la snga ba de yin no/ /de'i sras 'od mdzes/ de'i sras dge ba/
de'i sras dge mchog de'i sras gso sbyong 'phags yin te/ sngon gyi rgyal po sde lnga zer ro/ /gso sbyong 'phags kyi sras/ khye'u nga las nu yin/ de'i sras mdzes pa/ de'i
sras nye mdzes/ de'i sras mdzes can/ de'i sras mdzes ldan yin te/ 'di rnams la 'khor los sgyur ba'i rgyal po lnga zer ro/ / de'i sras rgyal po mchog sbyin/ 'di'i skabs su
tshe lo bzhi khri pa'i dus yin pa/ rgyal po yab sras 'di gnyis kyi dus su sangs rgyas 'khor ba 'jig rgya gar du byon nas dam pa'i chos gsungs pa yin no/ /rgyal po mchog
sbyin gyi sras/ rgyal po nor bu/ de nas rgyal rabs sum brgya'i mthar kun nas 'od ces bya ba'i rgyal po byung / de'i sras rgyal po tsandha/ 'di'i skabs su 'dzam bu gling
pa tshe lo sum khri pa'i skabs yin pas rgyal po yab sras 'di gnyis kyi dus su sangs rgyas gser thub rgya gar du byon nas dam pa'i chos gsungs pa yin no/ /de nas rgyal rabs
sum brgya'i mthar/ rgyal po ratna chen po/ de'i sras rgyal po kri kri byon te/ de'i skabs su 'dzam bu gling pa tshe lo nyi khri pa'i skabs yin pas rgyal po yab sras 'di
gnyis kyi dus su sangs rgyas 'od srungs 'jig rten du byon nas dam pa'i chos gsungs pa yin no/ /de nas yul gru 'dzin du rgyal rabs nyis brgya 'das pa'i rjes su rgyal po rna
ba can zhes bya ba byung / de la bu gnyis yod pa/ che ba'i ming gau ta ma/ chung ba'i ming bha ra dhwa dza/ gau ta ma rab tu byung / bha ra dhwa dzas rgyal po byas pas/
sras ma 'khrungs par/ bha ra dhwa dza log lta skyes

te| phu bo gau ta ma gsal shing gi rtse la bskyon te bkrongs pa las/ 'bangs rnams kyis gsol ba btab pas/ gau ta mas sngon gyi las dbang gis ma nyes pa'i skyon phog slob dpon
bram ze mdog nag gi bden tshig gis gau ta ma'i sa bon zag pas sgo nga gnyis su gyur/ gau ta ma'i bden tshig gis slob dpon gser mdog tu gyur/ gdan khar sa bon zag pa la
sgo nga gnyis su gyur te/ sgo nga gnyis po bu ram shing lo'i gseb tu bzhag pas/ ring zhig na khye'u gnyis su gyur nas/ gcig gi ming nyi ma'i gnyen/ gcig gi ming bu ram shing
par btags so/ /nyi ma'i gnyen la'ang sras med/ bu ram shing pas rgyal po byas pas/ sras mang po byung ste/ bu ram shing pa'i brgyud ces yongs su grags te gang bar gyur
to/ /de rnams kyi che brgyud rim par ded pa'i rgyal brgyud brgya tham pa na rgyal po 'phags skyes po byung ste/ de la bu gsum/ bu mo gsum byung ba/ chu bo skal ldan shing
rta'i 'gram du ming sring lhan du bsdad/ 'brel ba las brgyud 'phel te/ shAkya'i brgyud ces grags nas gang bar 'gyur ro| |de rnams kyi che brgyud rim pa bzhin ded pa'i
rgyal rabs lnga bcu na/ rgyal po shing rta bcu pa bya ba byung / de la bu gsum byung ba/ shAkya chen po/ shAkya li tsA byi| shAkya ri brag pa'o/ /de'i che brgyud shAkya chen
po nas rim pa bzhin ded pa'i rgyal rabs nyi shu rtsa lnga la rgyal po rtsibs kyi mu khyud/ de'i sras rgyal po mtha' yas skyongs/ de'i sras rgyal po gzhu brtan/ de'i sras
rgyal po seng ge mgram/ de la sras bzhi byung ba rgyal po zas gtsang ma/ zas dkar/ bre bo zas/ tshad med zas dang bzhi'o/ /bu mo gtsang ma dang / dkar mo dang / bre bo
ma dang / bdud rtsi ma'o/ /gtsang ma'i bu legs par rab sad/ dkar mo'i bu phreng ba can/ bre bo

ma'i bu bzang len/ bdud rtsi ma'i bu dge 'phel lo/ /rgyal po zas gtsang ma'i sras bcom ldan 'das dang / gcung dga' bo gnyis/ zas dkar gyi sras gsal rgyal dang / bzang ldan
gnyis/ bre bo zas la ming can dang / ma 'gag pa gnyis/ tshad med zas la kun dga' bo dang / lhas byin gnyis yin no/ / bcom ldan 'das la sras sgra gcan 'dzin 'khrungs te/ mang
pos bkur ba nas sgra gcan 'dzin gyi bar la/ rgyal rabs sa ya gcig dang 'bum khri lnga brgya byung bar 'dul ba na bshad do/ /bcom ldan 'das ni dang por byang chub mchog
tu thugs bskyed/ bar du bskal pa grangs med gsum du tshogs bsags/ tha ma nges pa'i don du 'og min du sangs rgyas/ drang ba'i don la dga' ldan lha'i yul du lha'i bu dam
pa tog dkar por gyur pa'i tshe/ rtsod ldan gyi mtha' 'dzam bu gling pa tshe lo brgya pa'i dus su/ sems can rnams 'dul ba'i dus la bab par mkhyen nas/ dga' ldan du rje btsun
byams pa mgon po rgyal tshab dam par bzhag ste/ grong khyer dang / yab yum gyi rigs la gzigs/ glang chen gyi tshul du lha las babs te/ rgyal po'i khab tu yab rgyal po
zas gtsang ma/ yum sgyu 'phrul ma'i lhums su/ bkra shis pa'i dge mtshan du ma dang bcas te zhugs so// der zla ba bcu lon pa na lumbi nI'i tshal gyi byang chub kyi shing gi
drung du yum gso sbyong la gnas pa'i dus/ mngal gyi dri mas ma gos par dpyid zla tha chung gi tshes brgyad/ skar ma rgyal la yum gyi mchan khung g.yas pa'i rtsib ma'i bar
nas 'khrungs so/ /de'i tshe tshangs pa dang brgya byin gyis kA shi ka'i ras kyis blangs/ dga' bo dang / nye dga' gnyis kyis sku khrus gsol lo/ /de'i tshe sras kyis

gom pa bdun bor bas me tog padma bdun du gyur pa la/ bstod pa dang po la/ gang tshe rkang gnyis gtso bo khyed bltams tshe/ /sa chen 'di la gom pa bdun bor nas/ /nga ni 'jig
rten 'di na mchog ces gsungs/ /de'i tshe mkhas pa khyed la phyag 'tshal lo/ /zhes bstod nas/ sru skye rgu'i bdag mo la sogs pa ma ma sum cu rtsa gnyis la gtad nas bskyed
bsrings so/ /de nas rgyal bu cher skyes nas yi ge dang rtsis la sogs pa rig pa'i gnas lnga la mkhas shing / stobs dang sgyu rtsal gyis lhas byin la sogs pa'i skye bo dregs
pa can thams cad tshar bcad nas/ 'gran zla dang bral bar mdzad do/ /de nas sa 'tsho ma dang / grags 'dzin ma la sogs pa btsun mo brgyad khri bzhi stong khab tu bzhes nas/
lo nyi shu rtsa dgur rgyal srid kyi bya ba mdzad do/ /de nas 'khor ba'i bya ba la snying po med par dgongs shing / grong khyer ser skya'i phyogs bzhi na rga na 'chi ba'i
sdug bsngal bzod brlag med pa rnams gzigs nas/ rab tu byung bar bzhed pa la/ yab yum gyis ma gnang bar rgyal chen bzhis steng gi nam mkha' la gdan drangs te/ mchod rten
rnam dag gi drung du byon nas/ rang gi dbu skra rang gis bcad de rab tu byung bar mdzad do/ /de nas chu bo nai rAnydza na la sogs pa'i drung du lo drug gam bdun du dka'
ba spyad de/ bsam gtan mthar phyin par mdzad do| |de nas wA rA Na sI dang / drang srong lhung ba'i ri nags kyi khrod rnams su/ 'khor lnga sde bzang po la sogs pa theg pa
dman pa'i gdul byar bden pa bzhi'i chos kyi 'khor lo bskor/ de nas bya rgod phung po'i ri la sogs par byang chub sems dpa' bye ba phrag khrig dang / 'phags pa dgra bcom
pa rnams la

theg pa thun mong ma yin pa'i chos kyi 'khor lo bskor/ de dang yangs pa can dang / 'od ma'i tshal la sogs par 'khor theg pa la yang dag par zhugs pa'i byang chub sems dpa'
rnams la don dam rnam par nges pa'i chos kyi 'khor lo bskor ro/ /de nas byang chub snying por gshegs te/ sa ga nya ba'i tshes bco lnga'i srod la bdud btul/ gung la mnyam
par bzhag tho rangs mngon par rdzogs par sangs rgyas te/ mdzad pa bcu gnyis mthar phyin par mdzad nas/ dgung lo brgyad cu lon pa'i tshe/ rtsa mchog gi drung du mya ngan las
'das pa'i tshul bstan to| |ston pa mya ngan las 'das pa'i rjes su 'phags pa dgra bcom pa rnams kyis bka' bsdu ba rim pa gsum du mdzad do/ /bcom ldan 'das 'khrungs pa dang
dus mnyam du/ yul bzhi ru rgyal po bzhi 'khrungs pa ni/ mnyan yod du tshangs byin gyi bu gsal rgyal/ rgyal po'i khab tu padma chen po'i bu gzugs can snying po/ ko shambh-i
na dmag brgya pa'i bu shar pa'o/ /'phags rgyal du mu khyud mtha' yas kyi bu gtum po rab snang ngo / /bcom ldan 'das ni jo bo rje'i lugs la| shing pho byi la lhums su
zhugs/ shing mo glang la sku bltams/ chu mo phag la sangs rgyas/ shing pho spre'u la mya ngan las 'das par bzhed la/ chos rje sa skya pa'i lugs la/ me mo yos la lhums su
zhugs/ sa pho 'brug la sku bltams/ chu pho stag la sangs rgyas/ me mo phag la mya ngan las 'das par bzhed pa yin/ sa skya pa'i lugs/ bcom ldan 'das 'brug lo la sku 'khrungs
par brtsis pa'i steng du/ bla ma ti shrI kun blos/ chu pho khyi'i lo la dbus su bsnyen rdzogs mdzad pa yan la lo sum stong bzhi brgya lnga bcu rtsa lnga 'das/ rtsa drug
pa'i steng na yod la/

bstan pa lnga brgya phrag bcur gnas pa'i lung gi dus gsum las mngon pa spyod pa'i dus 'das te/ mdo sde spyod pa'i dus las lo gnyis rdzogs nas lhag ma la lo bzhi brgya dang
go brgyad/ 'dul ba'i dus lnga brgya phrag gcig ste/ bstan pa mtshan nyid pa lo dgu brgya dang go brgyad/ rtags tsam 'dzin pa lnga brgya ste/ stong bzhi brgya go brgyad slad
nas 'byung bar gsungs so/ /shes bya rab gsal nas sangs rgyas mya ngan las 'das nas lo brgya lon dus rgya gar du chos rgyal mya ngan med byon/ bka' bsdu bar ma'i sbyin
bdag mdzad pa yin gsungs/ 'di ni zur tsam bsdus pa yin gyis/ rgyas par 'dod na/ mdo sde dang / 'dul ba lung na gsal lo/ /de tsam gzigs par mi nus pa rnams kyis bu ston rin
po che'i chos 'byung dang / bla ma chos kyi rgyal pos mdzad pa'i shes bya rab gsal/ chos rje bu ston gyi bzhed pa dang mthun pas zhib par gzigs shig dang po bskal pa ji
ltar chags pa nas/ rgya gar gyi chos rgyal rim par byon pa dang / ston pa shAkya thub pa 'jig rten du byon nas dam pa'i chos dar ba'i le'u ste dang po'o/ /gnyis pa/ sangs
rgyas shAkya thub pa'i sku gsum bzhengs pa dang rab tu gnas par mdzad pa'i skor/ de nas sngon bcom ldan 'das rgyal byed kyi tshal na 'khor rnam pa bzhis bskor te bzhugs
pa'i dus su/ 'phags pa 'jam dpal gyis gsol ba/ bcom ldan 'das da lta'i dus su 'gro ba sems can rnams zhal yang khyed la lta/ mchod pa yang khyod la 'bul/ bsod nams kyang
de la brten nas bsog pa la/ khyod dgongs pa mya ngan las 'das nas sems can rnams tshogs bsog pa'i rten med pas/ sems can thams cad kyi tshogs

bsags pa'i rten zhig bstan du gsol zhes gsol ba btab pas/ bcom ldan 'das kyi zhal 'dzum dang bcas pa'i sgo nas 'od zer rnam pa bzhi 'phros te/ gcig lha chen po tshangs pa la
phog gcig gza' chen po khyab 'jug la phog gcig lha'i dbang po brgya byin la phog gcig bzo bo bi shwa karma la phog pas/ khong rnams spobs pa bskyed de/ lha chen po tshangs
pas thal mo sbyar te gsol ba/ yon tan mtha' yas bsam gyis mi khyab pa'i/ /rgyal ba 'jig rten mgon po thub pa yi/ /rin chen lnga las grub pa'i chos kyi sku/ /dge legs
phyogs bcur rgyas phyir bdag gis bzhengs/ /zhes so/ /gza' chen po khyab 'jug gis kyang thal mo sbyar te gsol ba/ rnam dag sku mnga' rkang gnyis gtso bo yi/ /rin chen las
grub longs spyod rdzogs pa'i sku/ /gangs can mtsho rgyal 'dod rgu 'byung ba'i gter/ /sems can dbul ba sel phyir bdag gis bzhengs/ /zhes so/ / lha'i dbang po brgya byin gyis
thal mo sbyar te gsol ba/ thub pa'i dbang po lha dbang lha yi lha/ /gser gyi lhun po mtshan dpe'i rgyan gyis spras/ /rin chen lnga las grub pa'i sprul pa'i sku/ /'gro
kun bsod nams gsog phyir bdag gis bzhengs/ /zhes so/ /lha bzo bi shwa karmas thal mo sbyar te gsol ba/ lha mi'i ston pa shAkya'i rgyal po yis/ /ma 'ongs sems can bsod nams
bsags pa'i phyir/ /rin chen lnga las grub pa'i ngo mtshar can/ /sku gsum bzhengs pa'i lha bzo bdag gis bgyid/ /ces zhus so/ /de nas lha chen po tshangs pas bcom ldan 'das
kyi chos kyi sku bzhengs pa'i bzo rgyu la/ rin po che indra nI la'i phung po chen po gcig gser sogs zhun ma'i phung po chen po gcig chu shel zhun ma'i

phung po chen po gcig rnams bzo bo bi shwa karma'i mdun du spungs so/ /der bzo bo bi shwa karmas kyang / rin po che de rnams bzhu btul lugs su blugs pa la brten nas/ bcom ldan
'das kyi chos kyi sku'i rten dbyibs ni mchod rten/ che chung gi tshad la lha tshangs pa'i 'dom gang yod pa/ kha dog du ba lta bur yod pa zhig bzhengs/ rten de la ni sangs
rgyas nyid kyis rab gnas mdzad de/ me tog 'thor zhing byin gyis brlabs par mdzad do/ /de nas chos sku'i rten mchod rten de lha'i yul du gdan drangs te bzhugs pa las/
ye shes kyi mkha' 'gro ma rnams kyis nub phyogs u Dyan gyi yul du gdan drangs te/ sa la ma babs par bar snang gi nam mkha' la bzhugs so/ /dpal reg pa med pa'i mchod rten
zhes grags so/ /lha'i yul na byon pas lha las babs pa'i mchod rten zhes kyang grags so/ kha dog du ba lta bur yod pas du ba lta bu'i mchod rten zhes grags so| |de nas longs
spyod rdzogs pa'i sku'i rten bzhengs pa'i bzo rgyu la/ khyab 'jug gis rin po che indra nI la'i phung po chen po gcig margad zhun ma'i phung po chen po gcig chu shel zhun
ma'i phung po chen po gcig rnams bzo bo bi shwa karma'i mdun du spungs so/ /der bi shwa karmas rin po che de rnams bzhu btul lugs su blugs pa la brten nas/ sangs rgyas
kyi longs spyod rdzogs pa'i sku'i rten chu zheng gab pa la dpag tshad brgyad cu yod pa/ sku'i ngo bo gangs can mtsho rgyal/ phyag gnyis mnyam gzhag tu yod pa/ sku mdog
mthing ga dbu'i spyi gtsug na chu shel bum pa tsam zhig yod pa/ bzhugs gnas phyi'i rgya mtsho chen po la bzhugs shing / sku lte ba man chad chu nang du nub ste/ mtsho nang
na gnas pa'i

sems can gyi don mdzad/ sku lte ba yan steng na yod de/ skam na gnas pa'i sems can gyi don mdzad/ bya rnams kyis dbu thog dang dpung khar bsdad bya thal bdal bas/ sku mdog
mthing ga yod kyang dkar po co ger bzhugs so/ / tshes bco lnga'i nub mo dbu'i chu shel la 'od phog pas/ chu mtshan ma med pas sku khrus gsol lo/ /phyi'i rgya mtsho la nor
bu len pa'i ded dpon gyis rten de'i gru mo khug gyi nang la gzings bcug ste mchod pa phul bas ci 'dod pa'i nor bu lon no/ /rten de'i rgyab mdun gnyis la gro skad re re yod
do/ /de la ni sangs rgyas kyis rab tu gnas par mdzad do/ /me tog 'thor zhing byin gyis brlab par mdzad do/ /de nas sprul pa'i rten bzhengs pa'i bzo rgyu la/ brgya byin
gyis lha'i rin po che rnam pa lnga ni/ indra nI la/ indra go ba/ mthon ka mthon ka chen po| bkod mdzes dang lnga'o/ /mi'i rin po che rnam pa lnga ni/ gser/ dngul/ mu tig
mu men/ byi ru dang lnga'o/ /gzhan yang rin po che sna tshogs bsags te/ ston pa dgung lo bcu gnyis pa'i sku tshad bzhengs par 'dod pa la/ yum skye rgu'i bdag mo na re/ dgung
lo brgyad lon dus/ lumbi'i tshal gyi khri'i mtho dman dang / de tshun phyag g.yas pa'i srin lag nang du bskums pa byung / dgung lo bcu gnyis lon dus/ gnyan yod sgo mo
che'i ma them la zhabs reg pas/ ya them la dbu reg pa yin zhes tshad bstan pas/ der bzo bo bi shwa karmas rin po che rnams lugs su blugs pa la brten nas/ sprul sku dgung
lo bcu gnyis pa'i tshad/ sku mdog gser btso ma phyag gnyis mnyam gzhag dang / sa gnon du yod pa| mtshan dang dpe byad kyis brgyan pa/ zhal mthong ba tsam gyis dug gsum
gyi

nad zhi nas/ bcos ma ma yin pa'i mos gus skye ba/ mthong thos dran reg gi yon tan du ma dang ldan pa/ ston pa dngos kyi sku dang khyad par ma mchis pa'i rten 'di bzhengs su
gsol nas lha mi kun gyi dpal du gyur te/ ston pa bcom ldan 'das nyid kyis rab tu gnas par mdzad de/ me tog 'thor zhing byin gyis brlab par mdzad do/ /de nas rten 'di lha
rnams kyis spyan drangs te/ lha'i yul du lo brgya phrag gcig bzhugs so/ /yang ye shes kyi mkha' 'gro ma rnams kyis nub phyogs u Dyan gyi yul du gdan drangs te/ der lo lnga
brgya phrag gcig bzhugs so/ /de nas yang rdzu 'phrul gyis nam mkha' la byon te/ rgya gar rdo rje gdan du lo lnga brgya phrag gcig bzhugs so/ /de ltar ston pa yang dag
par rdzogs pa'i sangs rgyas te/ sku gsum po 'di bzhengs/ mdzad pa yongs su rdzogs nas/ dgongs pa mya ngan las 'das so/ /sangs rgyas mya ngan las 'das nas ring por ma lon
pa'i tshe/ yul ma ga dha na/ khyim bdag ma hA pA la zhes pa bram ze yin pa zhig la jo mo ye shes kyi mkha' 'gro ma gcig yod/ de gnyis la bu gsum yod pa las/ bu che ba gnyis
ni phyi pa la dga'/ chung ba ni nang pa la rab tu mos te/ phyi nang gi grub mtha' la ma 'chams par/ bu gsum po 'thabs pas/ a ma na re/ khyed gsum po ci la 'thab/ 'khyags
na ni ras gos gyon/ ltogs na ni 'bras chan zo zer ba la/ bu chung ba na re/ nged spun gsum phyi nang gi grub mtha' la ma 'chams pa/ phyi nang gnyis gang bzang zer bas/
a ma na re/ 'di nas gangs ri ti se la lha ma hA de ba bzhugs/ der phyi nang gi chos lugs gang bzang 'dri ba la btang gi zer nas/ lham la rkang

mgyogs kyi rdzas byugs te bu gsum po la bskon nas btang bas/ bu gsum po skad cig la gangs ti se'i rtser slebs te/ bu mo mdzes ma zhig rin po che'i snod na me tog 'thu gin 'dug
pas/ bu mo de la khyod su yin/ me tog 'thu nas ci byed byas pas/ bu mo na re/ nged lha mo u ma de ba'i g.yog mo yin/ me tog 'thus nas tshes bco lnga'i nyin/ 'phags pa
dgra bcom pa rnams rdzu 'phrul gyis nam mkha' la gshegs te/ nged kyi pho brang du chos ston la 'byon par yod pas/ de rnams la gtor ba yin zer ro/ /der bu mo de dang 'grogs
te/ lha ma hA de ba'i pho brang du phyin pa dang / tshes bco lnga dang dus 'dzoms pas rin po che'i gdan bshams/ 'phags pa dgra bcom pa rnams rdzu 'phrul gyis nam mkha'
la byon te/ rin po che'i gdan la bzhugs pa mthong ngo / /de nas lha ma hA de ba dang / lha mo u ma de ba gnyis kyis me tog gtor zhing / chos ston drangs nas smon lam btab
bo/ /de nas yang 'phags pa dgra bcom pa rnams ni nam mkha' la gshegs so/ /de nas bu gsum gyis ma hA de ba la phyi nang gnyis chos lugs gang bzang dris pas/ lha ma hA de
ba'i zhal nas/ chos lugs nang pa sangs rgyas pa bzang ba yin/ nga yang nang pa sangs rgyas pa la brten nas sangs rgya bar 'dod pa yin/ phyi rol mu stegs pa la gnas skabs
kyi bde ba tsam ma gtogs/ mthar thug gi snying po med zer bas khong gsum blo thag chod nas yul du log go /de nas a ma la/ nged gsum po nang pa sangs rgyas pa'i bstan pa
la zhugs pa yin byas pas/ a ma na re/ khyed gsum po nang pa'i bstan pa la zhugs pa legs kyis/ khyed gsum pos lha khang re re bzhengs dgos zer ro//

de la bu che ba ma hA ma ses lha khang wA rA Na sIr bzhengs shig bu 'bring po si ba sa mes lha khang dze ta'i tshal du bzhengs shig bu chung ba spra ta sa mes lha khang rdo
rje gdan du rtsigs shig zer bas/ der bu che ba gnyis kyis a mas ji ltar zer ba bzhin lha khang brtsigs pas sngon la tshar ro/ /bu chung bas rdo rje gdan du lha khang brtsigs
te/ phyi gandho la/ nang du lha khang byas pas/ de'i nang du bcom ldan 'das dgung lo sum cu pa'i sku tshad cig bzhengs par 'dod pa'i rgyu tsandan bdar te 'jim pa'i phung
por byas pa dang / a ma na re/ lha bzo dang / bu khyod rang dang / brgyag chu dang gsum po nang du sdod/ sgo la lcags gzer rgyob la/ zla ba gsum dang zhag gsum la tshar
bar gyis shig zer ro/ /der zla ba gsum dang zhag gnyis song dus a ma byung ste/ sgo phyes shig zer ro/ /bu na re/ zla ba gsum dang zhag gnyis song / da dung zhag gcig
ma thim zer bas/ a ma na re/ zhag gcig ma thim kyang dbang med/ nga ni sang 'chi bar 'dug da lta sangs rgyas kyi zhal mthong ba nga las mi 'dug ngas 'dra mi 'dra ma bltas
na/ gzhan gyis shan mi phyed pas/ sgo phyes shig ngas blta dgos zer ro/ /der sgo phyes pa dang / lha bzo ba de sprul par 'dug nas 'ja' yal ba bzhin byas song ngo / / dgung
lo sum cu pa'i sangs rgyas kyi sku tshad de ni/ mtshan dang dpe byad kyis brgyan pa/ ngo mtshar che ba ni 'di lta ste/ mi rnams kyi rten de dang mjal ba'i dus su/ ltogs
skom brjed nas bza' btung gzhan gyis ster dgos pa'o/ / mjal nas phyir 'ong ba'i dus rgyab ston mi phod par phyi 'gros su 'gyes par 'gyur/ mi rnams glo bur du na bar gyur
na/ rten de'i zhal mthong ba tsam gyis

nad sos par 'gyur ro/ /mi rnams 'thab rtsod kyi zhe sdang rab tu 'bar bar gyur na yang / rten de'i zhal mthong ba tsam gyis zhe sdang rab tu zhi nas snying rje byang chub kyi
sems dang ldan par 'gyur ro/ /de nas a mas ji ltar gsungs pa bzhin du/ de'i sang a ma mya ngan las 'das so/ /zhag gcig ma thim pa la skyon ci byung bltas pas/ zhabs g.yas
pa'i mthe'u chung ma thim par 'dug go /de ltar sku 'di dang jo bo shAkya rnam gnyis rgya gar rdo rje gdan na bzhugs pa las/ de nas rgyal brgyud mang po zhig 'das pa'i
tshe/ rgya gar na chos rgyal dharma pA la bzhugs so/ /de dang dus mnyam du rgya nag na rgya rje spri sti ma dza ya bya ba yod pa la| rgya gar gyi rgyal po dang / rgya nag
gi rgyal po gnyis ma mthong ma 'phrad pa'i grogs po byas so/ /der rgya nag gi rgyal pos rgya gar gyi rgyal po la skyes gsum bskur ba'i tha ma la/ za 'og gi gos srub med
pa dpal gyi be'u bzhi snying gar spungs 'ong ba zhig bskur byung bas/ rgya gar gyi rgyal po'i thugs la/ rgya nag gi rgyal po de la 'dod pa chen po yod par 'dug ci 'dod dam
snyam mo/ /de nas yi ge gcig bskur byung bas kha phyes pas 'di ltar ro/ /rgya gar chos skyong rgyal po bstan pa'i bdag /sngon bsags bsod nams 'bras bu thob pa'i mthus/
/ mnga' thang dpal 'byor dpag med chos kyi gter/ /'dod rgu'i longs spyod mnga' zhabs phan bdes bskyong / /yul las khyad 'phags rgya gar yul du bzhugs/ /bsod nams bsags pas
rten gyis 'phangs pa med/ /bdag cag mtha' 'khob rgya nag rgyal po nga / /rgyal ba'i bka' med ston pa'i sku med cing / / bdag gi yul na chos kyi skabs med pas/ khyed kyis
bdag la bcom ldan

'das kyi sku/ /dgung lo bcu gnyis bzhes pa'i sku tshad dang / /mdo lnga dag dang dge slong bzhi grwa gcig /brtse bas bdag la gnang bar mdzad du gsol/ / zer bar 'dug pas/ der
rgyal po'i thugs la nga'i yul na theg pa chen po'i chos yod/ sangs rgyas kyi sku gdung ring bsrel dang / nyan thos dgra bcom pa yang bzhugs/ kho'i yul na de rnams med pas/
nga'i yul 'dir chos mi nub cing / kho'i yul der chos dar 'ong thag chod pas/ jo bo rang la gsol ba btab la bskur dgos bsams te/ pho brang du jo bo'i drung du byon pa
dang / jo bo zhal lhor gzigs bzhugs pa de/ shar la gzigs 'dug pas/ 'di snyam du sems te/ rgya nag tu 'byon pa la jo bo rang kyang thugs dgyes par 'dug go snyam mo/ /de nas
gzings chen po cig byas de'i steng du jo bo shAkya dang / dkon mchog gsum bzhugs/ gzings kyi steng du dar dang rin po che'i gur phub/ rol mo dang dar po che la sogs pa
dpag tu med pa byas te/ rgya gar nas rgya nag tu 'bab pa'i chu chen po zhig yod pa de la gzings btang nas/ rgyal pos lan mdzad pa/ kye ma rgya nag rgyal po gsan mdzod cig
/bdag gi mchod gnas ston pa'i zhal skyin 'di/ /yon bdag lha dbang brgya byin khong gis mdzad/ /rgyu ni rin chen rnam pa bcu las grub/ /'di'i bzo bo bi shwa karmas mdzad/
/rab gnas sangs rgyas nyid kyis mdzad pa lags/ /de ltar 'gran med rgyal ba'i dbang po 'di/ /mthong thos dran reg gsol ba btab gyur pas/ /sangs rgyas myur du thob par rgyal
bas gsungs/ /de ltar yon tan ldan pa'i jo bo 'di/ / bdag gi lus kyi snying ltar gces na yang / khyed kyi skyes dang bka' stsal lci ba

des/ /yul de'i sems can dge la bkod phyir du/ /bdag gis khyed la mchod gnas 'bul bar bgyi/ khyed kyis dad cing gus pas phyag 'tshol cig /ces spring ngo / /de nas rgya nag gi
rgyal po dga' zhing mgu la yi rangs nas/ bsu ba rol mo bsam gyis mi khyab pa byas te/ jo bo dkon mchog gsum dang bcas pa rgya rje dza ya'i pho brang du phebs/ sems can
thams cad phan bde la bkod nas/ rgya nag mtha' 'khob thul te dam pa'i chos dar bar mdzad do/ / sangs rgyas shAkya thub pa'i sku gsum bzhengs pa dang rab tu gnas par mdzad
pa'i le'u ste gnyis pa'o/ /gsum pa/ rgya hor gyi yul du dam pa'i chos dar ba dang / rgyal po'i rnam grangs ji ltar byon pa bstan pa'i skor/ de nas jo bo shAkya dang / tsandan
gyi jo bo rgya nag gi yul du byon/ rgya nag tu dam pa'i chos ji ltar dar bsam na/ rgya nag gi deb ther chen po'i rgyal rabs kyi lo rgyus na/ rgya nag gi rgyal po snga
ba ci'u zhes pa/ rgyal po 'di dang / rgya gar gyi rgyal po gzhu brtan gnyis dus mnyam/ de nas rgyal rabs bzhi song ba na/ ci'u dbang rgyal bya ba rgyal sar byon nas lo
nyi shu rtsa bzhi lon pa'i shing pho stag gi lo zla ba bzhi pa'i tshes brgyad kyi nyin/ sangs rgyas kyi dus mchod gcig tu ngos 'dzin pa ma gtogs lo'i dbang thang ma mthun/
rgya'i deb ther na 'di ga 'dug nub phyogs nas 'od dang sgra la sogs pa ngo mtshar che ba'i ltas mang po byung ba la/ rgya nag gi rtsis pa rnams kyis rtsis byas pas bcom
ldan 'das 'khrungs par ngo shes/ bcom ldan 'das kyis dgung lo sum cu la mngon par sangs rgyas nas/ dga' ldan du yum la chos 'chad par byon/ de'i shul du rgyal po u tra
ya nas

tsandan gyi sku bzhengs/ bcom ldan 'das lha las babs pa'i tshe/ tsandan gyi sku la rab tu gnas par mdzad nas/ mya ngan las 'das nas lo stong lon pa'i tshe/ sku 'di gnyis kyis
rgya nag gi yul du sems can gyi don byed par 'gyur zhes lung bstan pa yin/ rgya nag gi rgyal po la snga ba ci'u zhes pa de la rgyal brgyud sum cu so drug byung / de rnams
kyis rim pa bzhin lo brgya tham pa'i bar rgyal sa bzung / de rjes tshan hri hang gi rgyal po zer ba pha bu gnyis kyis lo bdun cu'i bar du rgyal sa bzung / de rjes han
ka'o dzung zhes pa'i rgyal po byung nas/ de'i rgyal brgyud mi rabs bcu gnyis kyi bar du rgyal sa rim pa bzhin du bzung / de'i mtshams su/ aM maM zer ba'i blon po zhig gis
rgyal sa phrogs te/ aM maM gyis lo bco brgyad rgyal sa bzung / de rjes la gong gi rgyal brgyud han ka'o dzung rang gi mi brgyud yin pa'i sle'u blong zer ba zhig byung nas
aM maM bsad/ sle'u blong gis rgyal sa bzung / de la bu lnga byung ba'i che shos han mi ti zer ba'i rgyal po byung / de'i bu han ha'o ti'i rgyal po byung / de'i lag nas
de'i blon po yin pa'i tsha bo tsha'a'i zer ba zhig gis rgyal sa phrogs nas/ blon po de'i mi brgyud rim pa lngas rgyal sa bzung / de'i lag nas de'i blon po um ti zer ba zhig
gis rgyal sa phrogs/ de'i rjes su hi'u tsing gi rgyal pos rgyal sa bzung / hi'u tsing la/ sras che ba dung tsing gis rgyal sa bzung / de'i rjes la dung tsing gi gcung
po si chen gyis rgyal sa bzung / bu ston gyi chos 'byung na/ spri stim rgyal po zer ba 'dug ste don mthun gsungs/ 'di'i dus su jo bo shAkya dang tsandan gyi jo bo gnyis
rgya nag tu byon nas dam pa'i chos dar zer rgya'i yig tshang na 'dug de'i rjes su de'i mi dpon ching

sang bya bas rgyal sa phrogs/ de'i rgyal brgyud chad nas/ su g.yang ti zer ba'i rgyal po pha bu gnyis kyis rgyal sa bzung / de'i rjes thang gi rgyal po byung ba yin no| |de
yang rgya nag gi deb ther na/ bcom ldan 'das mya ngan las 'das nas lo nyis stong dang lnga brgya drug cu re drug lon pa'i dus su rgya nag gi rgyal po thang zhes bya ba byung
ste bod dang 'brel byung / bod kyi rgyal po gnam ri srong btsan dang dus mnyam zer ro/ /thang gi rgyal po'i sras thang ka'o dzung gis rgyal sa bzung / de'i sras tha'i
dzung gi rgyal po'i dus su/ bod kyi rgyal po srong btsan sgam po dang dus mnyam ste/ rgyal po de'i sras mo 'on shing kong jo bod du byon pa yin no/ /de la bu bdun byung
ba/ rim pa bzhin du rgyal sa bzung / bu che ba'i brgyud dzung dzung rgyal po rgyal sar byon te/ de ni thang gi rgyal brgyud lnga pa yin no// de dang bod kyi rgyal po mes
ag tshom gnyis po dus mnyam ste/ rgyal po de'i bu mo gyim shing kong jo bod du byon pa yin no/ /de'i sras thang zan zung bya bas rgyal sa bzung / de'i rjes su/ de'i blon
po hang cha'o zer ba zhig gis ngo log byas nas rgyal sa phrogs/ de nas long zhes bya ba'i rgyal brgyud rigs lnga byung nas/ lo lnga bcu'i bar du rgyal sa bzung / de'i rjes
su ci'u tha'i du zer ba'i rgyal po byung nas/ 'di nas rgyal sa mi nyag la shor/ 'di'i rgyal brgyud rim pa brgyad kyi bar du span long du byung ste/ sman rtse lha btsun
gyi bar du'o/ /yang rgya'i rgyal sa mi nyag la shor ba'i lo rgyus la/ mi nyag gi rgyal khams thams cad rgya'i 'og na yod pa la/ byang ngos dang 'ga'i bar na/ smon shri zhes
pa'i ri gcig la klu bdud gdug pa can/ se hU zer ba mchod na 'phral gyi phan bde tsam las ster

mi nus zhing / ma dga' na mdze dang / smyo 'bog rnams glo bur du gtong ba'i klu bdud shin tu thu ba zhig yod pa des rta pa bdun du sprul nas byang ngos mkhar nang du phyin
te/ bud med sha za'i rigs shig la rta pa dpon de lhan du 'brel ba las/ zla dus thim pa dang bud med de la bu gcig skyes pa dang / nam mkha' la sngar med pa'i skar ma rtags
can zhig shar bas/ rgya'i rtsis pa rnams kyis rtsis byas pas rgyal sa phrogs pa'i mi gcig yod par shes nas/ rgyal po la zhus pas/ legs par tshol zhig bya ba'i lung byung
nas/ btsal kyang ma rnyed pas de nas bu de cher skyes te/ na mnyam gyi byis pa rnams bsags nas nags khrod du bsdad de/ ngo log brtsams pa las/ byang ngos kyi rgan mo mi
ma yin pa zhig gis thabs bstan pa la/ zla ba 'di'i tshes bco lnga'i nyin/ khyed rang rnams dmag gyis la shog rta lcag dang / rta sbangs mang po rma chu'i nang du bskyur/
de nas rgya'i rgyal po'i dam kha khyod kyi lag tu yod pa'i thabs byed zer ro/ /de nas tshes bcu bzhi'i nyin rgan mo des lcags ri'i steng du brang brdung gin ngus pas rgyal
pos ci byung 'drir btang byung ba la/ rgan mo na re/ lha'i dbang po brgya byin gyi lung gis/ mi nyag gi rgyal po zhig bskos yod/ nged rang rnams ngo ma bltas na/ rgya'i
mi gcig kyang lus pa mi 'ong / sang nyin dmag bsam gyis mi khyab pa 'ong bar 'dug zer/ de'i rgyu mtshan dris pas khyed rang rnams sang nyin rma chu la ltos dang / rta lcag
dang rta sbangs kyis chu'i mdog 'gyur ba 'ong zer ro/ /sang snga bar rma chu la bltar phyin pas/ bden par 'dug nas shin tu skrag ste/ da ci 'thad byas pas rgan mo na
re/ ngo bltas pa 'thad zer nas/ rgyal po dpon g.yog bdun

gyis dam kha skyel du phyin pas/ klu bdud de'i bu rta pa mang po dang 'phrad de/ dam kha blangs rgya'i rgyal po bsad/ de nas rim gyis blon po rnams kyang bsad nas/ rgya'i rgyal
khams mi nyag gis dbang byas pas/ klu bdud kyi bu mi nyag rgyal po de'i ming kyang pha'i ming nas dras te/ se hU rgyal po zhes grags/ de nas rgyal rabs drug na/ mi nyag
gi rgyal po rgyal rgod bya ba byung / mi nyag se hU rgyal po nas rgyal rgod yan la lo nyis brgya drug cu mi nyag rgyal po'i bstan pa byung ba yin no/ /hor gyi rgyal po
la snga ba gnam gyi bu sbor tha che/ de'i sras ba chi khan/ de'i sras tham cha/ de'i sras khi che mer khan/ 'di gu ru'i sprul pa yin zer/ de'i sras a'u dzom sbo ro 'ol/
de'i sras e ka de 'un/ de'i sras sems za'o ji/ de'i sras ngab chu/ de'i sras ngor bun cher khan/ de'i rjes la nag mo a lan/ de'i sras bo la pa/ de'i sras bo don char mu
khag de'i sras ga bi chi/ de'i sras bi kher/ de'i sras ma nan tho don/ de'i sras ga'i thu gan/ de'i sras ba'i shing thor dog shing / de'i sras bu dum bi ni'i khan/ de'i sras
gal bu khan/ de'i sras bar than pa dur/ de'i sras ye bun ka ba dur/ de'i sras tha'i dzung dzing khi/ 'di yan rgya dang mi nyag gis bzung nas hor la bstan pa med/ de nas
tshe ring gnam gyi she mang la brten nas/ stobs kyi dbang thob pa'i rgyal po/ sangs rgyas mya ngan las 'das nas lo sum stong nyis brgya lnga bcu song ba na/ hor jing gin
gan gyi rgyal po byon nas/ rgya dang mi nyag thams cad 'og tu bcug nas/ rgyal sa lo nyi shu rtsa gsum bzung / rgyal khams la dbang bsgyur/ ji gin rgyal po'i gcung po/
u ru ka'i rgyal po/ ji gin gan gyi rgyal po la/ sras bzhi mdo 'chi

rgyal po/ 'a cha rta'i rgyal po/ go'u ta'i rgyal po/ 'dis rgyal sa lo drug tho lo no yan rgyal po dang bzhi'o/ /mdo 'chi rgyal po la sras brgyad byung ba/ cha ga ta'i rgyal
po la sras dgu/ o gu ta'i rgyal po'i sras che ba go yug rgyal po/ 'dis rgyal sa lo phyed/ de'i gcung po go dan kha shi khan/ go yug rgyal po 'dis rgyal sa zla ba drug la/
sras lnga byon pa'i che ba/ mon kha gan gyi rgyal po/ 'dis rgyal sa lo dgu/ gu be lha se chen gan gyi rgyal po/ 'di se chen rgyal po yin/ hU la hU 'di stod hor gyi rgyal
po gdul bya che/ za yin e ka ba ri bo kha che/ se chen rgyal po rgyal sar byon pa yan dang / ston pa mya ngan las 'das pa man la lo sum stong dang nyis brgya lnga bcu nga
brgyad/ yang se chen rgyal po'i bu mo chung ba zhig la/ sras brgyad 'khrungs pa'i/ hrU gar che/ a rog che/ go lod de mur/ e sen ba kha| tho gan/ go go chu/ rdo rje'o/
/a rog che'i sras/ rgyal po thi mur bo kha/ tsandan jo bo bzhengs nas lo sum stong dang lnga brgya song zhes rgya'i deb ther dang / bla ma chos kyi rgyal po'i shes bya rab
gsal mthun par 'dug go /se chen rgyal pos lo sum cu so lnga rgyal sa bzung ba'i sras bzhi byon pa/ rdo rje/ jim gin/ mangga la/ no mo gan dang bzhi'o/ /jim gan rgyal po
la sras gsum yod pa'i/ ka ma la rgyal po/ dharma pA la/ ol bya thul rgyal po/ 'dis rgyal sa lo bcu gsum/ dharma pA la'i rgyal po dang / btsun mo hong tha'i zung gnyis la
sras gnyis byung ba'i go lug rgyal po/ 'dis rgyal sa lo bzhi/ a su ta bu yan rgyal po/ 'dis rgyal sa lo dgu/ a su ta bu yan rgyal po la sras gnyis byung ba'i/ ge gan rgyal
po/ siddhi pha la rgyal po'o/ /ge gan rgyal po'i sras ka ma la rgyal po/ de'i sras ye sun the mur tsi dbang rgyal po/ 'dis rgyal sa lo lnga| de'i sras ra khyi phag rgyal
po/ 'dis rgyal sa zhag bzhi bcu/ go lug rgyal po la sras

gsum yod pa'i ku sha la rgyal po/ 'dis rgyal sa zla ba gcig go lug rgyal po/ tho gan thi mur lja du ta rgyal po/ ku sha la'i sras ratna shri rgyal po/ 'dis rgyal sa lo bcu
gcig de'i mched tho gan thi mur rgyal pos rgyal sa lo bzhi bcu zhe brgyad bzung nas rgyal khams la dbang thob pa yin zhes 'di nas rgyal sa rgya'i ta'i ming rgyal po la shor
zer/ rgya hor gnyis kyi yig cha daib ther la mkhas pa/ tsen tshe slob dpon shes rab ye shes kyis gung thang du bsgyur ba las/ sde gtsug lag khang gnyis kyi bdag po/ rigs
rus yon tan thams cad kyi mchog tu gyur pa/ tshal pa thams cad mkhyen pa si tu dge ba'i blo gros kyis deb ther du bsgrigs pa las zur tsam bsdus pa yin gyis/ rgya hor gyi
yig tshang rgyas par shes 'dod na/ deb ther de nyid la gzigs shig rgya hor gyi yul du dam pa'i chos dar ba dang / rgyal po'i rnam grangs ji ltar byon pa bstan pa'i le'u
ste gsum pa'o// //bzhi pa/ 'phags pa padmo la 'khrungs pa las/ yi ge drug pa'i phan yon bstan pa'i skor/ de nas bod kha ba can du sangs rgyas kyi bstan pa dar ba ni/ sngon
bcom ldan 'das 'od ma'i tshal na 'khor dgra bcom pas bskor te bzhugs pa'i dbus su/ smin mtshams kyi mdzod spu nas 'od zer kha dog lnga tshang ba 'ja'i phung po lta bu
zhig 'phros te/ byang phyogs kha ba can gyi rgyal khams su song bas/ de la brten nas gzigs te zhal 'dzum pa mdzad pa dang / byang chub sems dpa' sgrib pa rnam sel gyis rgyu
rkyen bshad du gsol zhes gsol bas/ mdo sde padma dkar po las/ bcom ldan 'das kyis bka' stsal pa/ rigs kyi bu dus gsum gyi sangs rgyas gang gis kyang gdul byar ma gyur
pa'i gnas/ 'dre srin

du mas gang ba'i mtha' 'khob kha ba can gyi rgyal khams der/ ma 'ongs pa'i dus su dam pa'i chos nyi ma shar ba lta bu zhig dar zhing rgyas par 'dug ste/ sems can de rnams kyang
thar pa byang chub kyi lam la 'god par 'gyur ro/ / mtha' 'khob de 'dul ba'i gnyen po ni 'phags pa spyan ras gzigs dbang phyug yin no/ /de gang zhe na/ 'phags pa spyan
ras gzigs dbang phyug des sngon byang chub sems dpa'i spyod pa spyad pa'i tshe/ sangs rgyas stong gi spyan sngar smon lam btab ste/ bdag gis dus gsum sangs rgyas gang gis
kyang zhabs kyis ma bcag pa'i gnas/ mtha' 'khob kha ba can gyi rgyal khams na yod pa'i sems can 'dul dka' ba de rnams thar pa byang chub kyi lam la 'khod par gyur cig
mtha' 'khob de yang bdag gis 'dul ba'i zhing du gyur cig bdag 'dre srin la sogs sems can de dag thams cad kyi pha ma lta bur gyur cig 'gro ba sgrol ba'i ded dpon lta bur
gyur cig mun pa sel ba'i sgron me lta bur gyur cig dus gsum sangs rgyas la sogs pa de bzhin gshegs pa thams cad kyis gsungs pa'i chos thams cad mtha' 'khob kyi yul der dar
zhing rgyas la yun ring du gnas par gyur cig sems can de rnams kyis dkon mchog gsum gyi mtshan thos te skyabs su song nas/ bde 'gro mtho ris kyi lus thob ste/ dam pa'i
chos la longs spyod par gyur cig bdag gis gang la gang 'dul gyis sems can rnams smin cing grol nas/ mtha' 'khob de yang rin po che'i gling lta bur gyur cig de kho na nyid
du gyur cig ces smon lam btab pas/ de'i smon lam gyi mthu la brten nas/ dus gsum sangs rgyas gang gis kyang ma thul bar

spyan ras gzigs kyis 'dul ba'i zhing khams su gyur pa'i rgyu mtshan de yin no// zhes gsungs te/ thugs ka nas 'od zer dkar po pun Da rI ka'i me tog lta bu zhig 'phros te/ 'jig
rten gyi khams snang bar byas te/ nub phyogs bde ba can du song nas sangs rgyas snang ba mtha' yas kyi thugs kar thim mo/ /yang sangs rgyas snang ba mtha' yas kyi thugs
ka nas 'od zer zhig 'phros te/ mtsho padma can du thim par gyur nas mtha' 'khob kha ba can 'dul ba'i sangs rgyas sprul sku gcig 'byon par lung bstan no/ /bde ba can gyi
zhing khams de na rin po che gser gyi sa gzhi la/ mig mangs ris su bris pa las/ /'byung ba sa rdo bya ba'i ming yang med/ /ye shes gsal ba'i me 'bar bas/ /'byung ba me yi
ming yang med/ /yan lag brgyad ldan chu 'bab pas/ /'byung ba chu yi ming yang med/ / byang chub shing gis mdzes pa la/ /shing rtsi nags kyi ming yang med/ /bsam gtan zas
kyis 'tsho ba la/ /bkres shing skom pa'i ming yang med/ /tshul khrims rnam dag gos gyon pas/ /snal ma gos kyi ming yang med/ /rang gi 'od dang ldan pa las/ /nyi zla bya
ba'i ming yang med/ /thams cad bzod pa'i stobs ldan pas// 'thab cing rtsod pa'i ming yang med/ /bde ba chen po ma lags pa/ /sdug bsngal bya ba'i ming yang med/ /mya ngan
'das pa ma lags pa/ /'khor ba bya ba'i ming yang med/ /sangs rgyas sku gsum ma lags pa/ /sems can bya ba'i ming yang med/ /rdo rje tshe la mnga' brnyes pas/ /rgas shing
'chi ba'i ming yang med/ / 'byung bzhi'i lus 'di ma blangs pas/ /na tsha bya ba'i ming yang med/ /padma'i sdong por rdzus skyes pas/ /skye ba rnam bzhi'i ming yang med/ /bde
ba can gyi zhing

khams de na/ chos rgyal bzang po mchog ces bya ba bzhugs pa des/ sangs rgyas la me tog 'bul ba la/ mtsho padma can gyi 'gram du/ 'khor rnams me tog thu ba la btang dus mtsho'i
nang na padma'i sdong po chen po gcig la yal ga ni gnya' shing tsam/ lo ma ni phub tsam/ de'i 'dab ma stong ldan gyi dkyil na/ ze'u 'bru rdza ma tsam zhig la 'od zer
sna tshogs 'phro ba zhig mthong ngo / /mthong nas kyang rgyal po la zhus pas/ ngo mtshar skyes nas gzings chen po zhig byas/ mchod pa sna tshogs thogs te/ rgyal po 'khor
bcas kyis padma'i sdong po de'i rtsar byon nas mchod pa phul/ smon lam btab ste ze 'bru de tshal pa bzhir gshags pa'i nang nas mtha' 'khob kha ba can 'dul ba'i gnyen po rdzus
skyes kyi sprul pa'i sku/ zhabs gnyis rdo rje skyil krung du bzhugs pa/ zhal gcig phyag bzhi pa/ dang po gnyis thugs kar thal mo sbyar ba/ g.yas kyi 'og ma na shel dkar
gyi phreng ba 'dzin pa/ g.yon gyi 'og ma na padma dkar po bzung nas snyan gyi thad du kha phye ba/ mtshan dang dpe byad kyis brgyan pa/ rin po che'i rgyan du mas spras
pa/ dar sna tshogs kyi na bza' gsol ba/ sku mdog gangs ri'i phung po la nyi ma shar ba lta bur yod pa/ ri dwags e na ya'i lpags pa phrag pa g.yon pa la bkal nas nu ma bkab
pa/ ral pa'i zur phud lnga dang ldan zhing rin po ches dbu brgyan pa/ zhal 'dzum zhing yid du 'ong ba/ 'od dang 'od zer phyogs bcur 'phro ba zhig byon pa dang / rgyal
po 'khor dang bcas pa dga' zhing mgu la yi rangs par gyur te/ rol mo du ma dang bcas nas rgyal po'i pho brang du gdan drangs so/ /de nas rgyal pos sangs rgyas snang ba mtha'
yas la 'di skad ces gsol to/ /padma

can nas padma'i ze 'bru las/ /brdzus te 'khrungs pa'i sprul sku zur phud can/ / gangs ri'i mdog can rin chen rgyan gyis spras/ /yid 'ong gzugs mdzes mthong bas sems yid 'phrog
/ngo mtshar mtshan dpes brgyan pa'i sprul sku 'di// bdag gi gdung brgyud 'dzin pa'i rgyal bu'am/ /sems can don mdzad sprul pa'i sku gcig lags/ /zhes gsol bas/ sangs rgyas
snang ba mtha' yas kyis bka' stsal pa/ yan lag brgyad ldan padma rgyas pa'i mtsho/ /padma las 'khrungs rgyal sras sprul pa'i sku/ /thugs rje chen po 'phags pa spyan
ras gzigs/ / kunda'i mdog can rin chen rgyan gyis mdzes/ /mtshan dpe ngo mtshar ldan pa'i sku mchog 'di/ khyod kyi rgyal brgyud 'dzin pa'i 'os min cing / /mtha' 'khob kha
ba can gyi rgyal khams der/ /thugs rje chen pos 'gro ba'i don mdzad pa/ /gang la gang 'dul sprul pa'i sku gcig lags/ /zhes gsungs so/ /de'i tshe sa yang rnam pa drug tu
g.yos te lha rnams kyis me tog gi char phab bo/ /de nas sangs rgyas snang ba mtha' yas kyis sprul sku de'i dbu la phyag bzhag nas bka' stsal pa/ rigs kyi bu mtha' 'khob kha
ba can na gnas pa'i sems can rnams 'das pa'i sangs rgyas rnams kyis kyang ma thul/ ma 'ongs pa'i sangs rgyas kyis kyang 'dul bar ma gyur/ da lta'i sangs rgyas rnams kyis
kyang 'dul dka' ba de/ sngon gyi smon lam gyi mthu la brten nas 'dul bar 'gyur ba legs so/ /legs so/ kha ba can na gnas pa'i sems can rnams kyis/ 'phags pa khyed kyi sku
mthong zhing / yi ge drug pa'i sgra thos nas/ de ma thag tu ngan song gsum las thar te/ bde 'gro mtho ris kyi lus thob par gyur cig kha ba can na gnas pa'i 'dre

srin dang / gdon bgegs dang / sha za la sogs pa sems can rnams kyi mdangs 'phrog pa/ srog la bar du gcod pa de dag thams cad kyis 'phags pa khyed kyi sku mthong zhing yi ge
drug pa'i sgra thos nas/ gnod pa'i bsam pa rab tu zhi ste/ phan bde dang snying rje byang chub kyi sems dang ldan par gyur cig kha ba can na gnas pa'i sems can stag dang
/ gzig dang / dom dang / dred dang / gcan gzan ma rungs pa gdug pa'i sems dang ldan zhing / ngar skad thos pa tsam gyis skrag par byed pa/ srog phrogs nas/ sha la za zhing
/ khrag la 'thung ba de dag gis 'phags pa khyed kyi sku mthong zhing / yi ge drug pa'i sgra thos pa tsam gyis gdug pa'i bsam pa rab tu zhi nas/ phan tshun pha ma ltar
byams pa la gnas par gyur cig kha ba can na gnas pa'i sems can gang dag bkres dang skom pas lus gzir cing / sdug bsngal la nyam thag pa de dag thams cad 'phags pa khyed kyi
sku mthong zhing / yi ge drug pa'i sgra thos pa tsam gyis zas skom bdud rtsi'i char bab nas/ ci 'dod pa'i yid tshim ste/ bkres skom gyi sdug bsngal rab tu zhi bar gyur
cig kha ba can na gnas pa'i sems can ngan pa dang / long ba dang / nad pa dang / dbang po ma tshang ba dang / mgon med cing skyabs med par gyur pa de dag thams cad kyis/
'phags pa khyed kyi sku mthong zhing / yi ge drug pa'i sgra thos pa tsam gyis nad thams cad las yongs su thar zhing / dbang po thams cad tshang la mthu stobs dang ldan par
gyur cig kha ba can gyi sems can rnams kyis 'phags pa khyed kyi sku mthong ba dang / 'chi ba'i tshe bsring bar gyur cig na ba'i sman chen por gyur nas nad las thar bar
gyur

cig mgon med pa rnams kyi mgon du gyur cig skyabs med pa rnams kyi skyabs su gyur cig mtha' 'khob kha ba can gyi yul du/ yi dam lha'i skal ba ni thugs rje chen po yin no/ /yi
dam khyed la brten nas ma 'ongs pa'i dus su mtha' 'khob der sangs rgyas dang byang chub sems dpa' dpag tu med pa byon nas/ sangs rgyas kyi bstan pa dar zhing rgyas par
'gyur ro/ /chos kyi skal ba ni yi ge drug pa 'di yin te/ snying po 'di la brten nas/ ma 'ongs pa'i dus su mtha' 'khob der/ sangs rgyas kyis gsungs pa'i chos thams cad dar
zhing rgyas par 'gyur te/ dam pa'i chos la longs spyod par 'gyur ro/ /oM ma Ni padme hU~M| yi ge drug pa 'di ni sangs rgyas thams cad kyi dgongs pa gcig tu bsdus pa'i bdag
nyid/ chos kyi phung po brgyad khri bzhi stong gi rtsa ba gcig tu bsdus pa'i snying po/ sangs rgyas rigs lnga dang gsang ba'i bdag po rnams kyi snying po yig 'bru re
re nas bsdus pa'i gzungs sngags/ dge legs dang yon tan thams cad kyi 'byung gnas/ phan bde'i dngos grub thams cad kyi rtsa ba/ mtho ris dang thar pa'i lam chen po yin no/
/oM ma Ni padme hU~M/ chos thams cad kyi snying po gsung mchog yi ge drug pa 'di lan cig mthong bas kyang / phyir mi ldog pa'i sa thob ste/ 'gro ba sgrol ba'i ded dpon du
'gyur ro/ /thos pas kyang bde 'gro mtho ris kyi lus thob ste/ 'gro ba sgrol ba'i ded dpon du 'gyur ro/ /grog sbur ram/ dud 'gro 'chi kha ma'i rna bar thos na/ lus de las
grol te bde ba can du skye bar 'gyur ro/ /dran pas kyang gangs la nyi ma phog pa dang 'dra ste/ tshe thog ma med pa nas bsags pa'i las ngan gyi sdig sgrib thams cad dag
nas/

bde ba can du skye bar 'gyur ro/ /reg na sangs rgyas dang byang chub sems dpa' dpag tu med pa'i dbang bskur thob pa yin no/ /lan cig bsgom pa tsam gyis thos bsam sgom gsum
gyi go chod nas/ snang tshad chos skur shar/ 'gro don phrin las kyi gter kha phye ba yin no/ /lus la bcang na rigs kyi bu de'i lus sangs rgyas kyi ring bsrel du gyur nas/
bzhi brgya rtsa bzhi'i nad kyis mi tshugs shing / me dang / chu dang / dug dang / mtshon dang / steng 'og gi gdon la sogs pa gang gis kyang mi tshugs par 'gyur ro/ /yi ge
drug pa 'di rin po che'am/ ras sam/ shog gu'am/ shing shun nam/ tha na sa dang / rdo la sogs pa la bris na chos kyi phung po brgyad khri bzhi stong 'bri ru bcug pa yin
te/ tshe 'dir bde skyid la longs spyad nas/ tshe gcig lus gcig la sangs rgyas pa'i 'bras bu thob par 'gyur te/ de la the tshom dang yid gnyis ma byed cig gzhan yang ri'i
rgyal po ri rab srang la gzhal bar nus kyi/ yi ge drug pa lan cig bzlas pa'i bsod nams kyi tshad ni sus kyang bgrang bar mi nus so/ /rdo rje'i brag la kA shi ka'i ras kyis
lo brgya brgya na lan re phyis na zad par nus kyi/ yi ge drug pa lan cig bzlas pa'i bsod nams kyi tshad ni sus kyang bgrang bar mi nus so| |rgya mtsho chen po'i chu thigs
pa re re nas bgrang bar nus kyi/ yi ge drug pa lan cig bzlas pa'i bsod nams kyi tshad ni sus kyang bgrang bar mi nus so/ kha ba can gyi rdul phra rab rtsi shing nags tshal
rnams re re nas bgrang bar nus kyi| yi ge drug pa lan cig bzlas pa'i bsod nams kyi tshad ni sus kyang bgrang bar mi nus so/ /de bzhin du/ khang pa dpag tshad brgya til
gyis bkang ste nyin

re bzhin rdog po re re nas phyir bskyur na zad par nus kyi/ yi ge drug pa lan cig bzlas pa'i bsod nams kyi tshad ni sus kyang bgrang bar mi nus so/ /zla ba bcu gnyis su nyin
mtshan med par char gyi rgyun mi chad par 'bab pa'i rdog po re re nas 'dren par nus kyi/ yi ge drug pa lan cig bzlas pa'i bsod nams kyi tshad ni sus kyang bgrang bar mi
nus so/ /'di lta ste/ rigs kyi bu mang du brjod mi dgos kyis/ nga dang 'dra ba'i de bzhin gshegs pa bye ba la bsnyen cing bkur bas mnyes par byas pa'i bsod nams kyi tshad
ni bgrang bar nus kyi| yi ge drug pa lan cig bzlas pa'i bsod nams kyi phung po'i tshad ni sus kyang bgrang bar mi nus so/ /oM ma Ni padme hU~M/ oM gyis lha skye 'chi'i
sdug bsngal sel/ ma yis lha ma yin 'thab rtsod kyi sdug bsngal sel/ Ni yis mi skye rga na 'chi'i sdug bsngal sel/ pad kyis dud 'gro bkol spyod kyi sdug bsngal sel/ me yis
yi dwags bkres skom gyi sdug bsngal sel/ hU~M gis dmyal ba tsha grang gi sdug bsngal sel/ sangs rgyas kun gyis bsngags gyur pas/ /dam chos thams cad bsdus pa'i bcud/ /'gro
ba kun gyi dpal du shar/ /yi ge drug pa'i dbang cig bskur/ /sangs rgyas kun gyi snying po'i dbang / /de ring khyed la bskur bar bgyi/ /sangs rgyas thams cad 'dus nas ni/
/rig sngags rgyal po'i dbang cig bskur/ /oM ni sbyin pa'i pha rol phyin/ /ser sna med pa'i bcom ldan 'das/ / sangs rgyas kun 'dus chos kyi sku/ /dbang bskur byin gyis
brlab tu gsol/ / ma ni bzod pa'i pha rol phyin/ khro ba med pa'i bcom ldan 'das/ /bde ba chen po longs spyod rdzogs/ /dbang bskur byin gyis brlab tu gsol/ /Ni ni tshul

khrims pha rol phyin/ /nyon mongs skyon bral bcom ldan 'das/ /sku gsum lhun grub sprul pa'i sku/ /dbang bskur byin gyis brlab tu gsol/ /pad ni bsam gtan pha rol phyin/ /rnam
g.yeng med pa'i bcom ldan 'das/ /shes bya thams cad mkhyen pa'i sku/ /dbang bskur byin gyis brlab tu gsol/ /me ni brtson 'grus pha rol phyin/ /le lo med pa'i bcom ldan
'das/ /mkhyen brtse 'gro la khyab pa'i gsung / /dbang bskur byin gyis brlab tu gsol/ /hU~M ni shes rab pha rol phyin/ /phrin las kun 'dus bcom ldan 'das/ /mthu stobs gcig
tu bsdus pa'i thugs/ /dbang bskur byin gyis brlab tu gsol/ /gsung yi ge drug pa rdo rje'i sgra/ /sangs rgyas kun gyis byin brlabs pa'i/ /chos kyi snying po bla na med/ /dbang
bskur byin gyis brlab tu gsol/ dbang bskur dri ma dag chu lhag ma yar lud pas/ spyi bor 'od dpag med pas dbu brgyan par gyur/ oM ni ye shes lnga dang ldan/ /ma ni thugs
rje kun la khyab/ /Ni yis 'gro drug 'dren par byed/ /pad kyis sdug bsngal thams cad zhi/ /me yis sdig sgrib sreg par byed/ /hU~M gis yon tan thams cad 'das/ /yi ge drug
pa'i byin rlabs kyis/ kha ba can pa'i sems can rnams/ /thar pa'i lam la 'khod par shog /rgyal ba kun gyis byin brlabs pa'i/ /yang snying 'dus pa'i snying po 'di/ /phan
bde kun gyi 'byung gnas yin/ /dngos grub kun gyi rtsa ba yin/ /mtho ris bgrod pa'i skas ka yin/ /ngan song 'gog pa'i sgo mo yin/ /'khor ba sgrol ba'i gru gzings yin/ /mun
pa sel ba'i sgron me yin/ /dug lnga 'joms pa'i dpa' bo yin/ / sdig sgrib bsreg pa'i me dpung yin/ /sdug bsngal brdung ba'i tho ba yin/ /

mtha' 'khob 'dul ba'i gnyen po yin/ kha ba can pa'i chos skal yin/ /mdo rgyud bstan bcos du ma dang / /thos bsam sgom gsum thams cad kyi/ /snying po gcig tu bsdus pa'i bcud/
/gcig chog rgyal po rin po che/ /yi ge drug pa 'di zlos shig /gzungs sngags 'di yi byin rlabs kyis/ kha ba can gyi mtha' 'khob der/ /sems can smin grol lam la 'khod/ /dam
chos dar zhing rgyas par 'gyur/ /zhes lung bstan to/ /'phags pa padma la 'khrungs pa las/ yi ge drug pa'i phan yon bstan pa'i le'u ste bzhi pa'o// //lnga pa/ 'phags pa
spyan ras gzigs kyis kha ba can pa'i sems can rnams smin grol la bkod pa'i skor/ de nas 'phags pa spyan ras gzigs kyis/ kha ba can pa'i sems can rnams kyi don la dgongs
nas/ sangs rgyas snang ba mtha' yas kyi drung du/ byang chub tu thugs bskyed nas/ pus mo g.yas pa'i lha nga sa la btsug ste thal mo sbyar nas/ smon lam btab ste/ bdag gis
khams gsum rigs drug gi sems can thams cad bde ba la 'god par gyur cig khyad par du bod kha ba can gyi sems can thams cad bde ba'i lam la 'god par gyur cig bdag gis sems
can 'dul dka' ba de rnams thar pa byang chub kyi lam la ma 'khod kyi bar du/ rang ngal zhing dub nas zhi bde'i bsam pa skad cig kyang mi skye bar gyur cig gal te skyes pa
na nga'i mgo 'di ardza ka'i dog pa ltar tshal pa bcur 'gas shing / lus po yang padma'i 'dab ma bzhin du dum bu stong du bye bar gyur cig ces brjod nas/ dmyal ba'i gnas
su byon/ yi ge drug pa'i chos bshad phan pa dang bde ba la bkod/ dmyal ba tsha

grang gi sdug bsngal zhi bar byas/ de nas yi dwags kyi yul du byon/ yi ge drug pa'i chos bshad/ phan pa dang bde ba la bkod/ bkres skom gyi sdug bsngal zhi bar byas/ de nas
dud 'gro'i gnas su byon yi ge drug pa'i chos bshad/ phan pa dang bde ba la bkod/ bkol spyod kyi sdug bsngal zhi bar byas/ de nas mi'i gnas su byon yi ge drug pa'i chos bshad/
phan pa dang bde ba la bkod/ skye rga na 'chi'i sdug bsngal zhi bar byas/ de nas lha ma yin gyi gnas su byon yi ge drug pa'i chos bshad/ phan pa dang bde ba la bkod/
lha ma yin 'thab rtsod kyi sdug bsngal zhi bar byas/ de nas lha'i gnas su byon yi ge drug pa'i chos bshad/ phan pa dang bde ba la bkod/ lha 'chi ltung gi sdug bsngal zhi
bar byas so/ /de nas mtha' 'khob kha ba can gyi rgyal khams su byon te gzigs pas/ stod mnga' ris skor gsum rdzing dang 'dra ste/ ri dwags kyi gling du 'dug de rnams la
yi ge drug pa'i chos bstan nas/ phan pa dang bde ba la bkod par mdzad/ smad mdo khams sgang gsum zhing dang 'dra ste/ bya'i gling du 'dug de rnams la yi ge drug pa'i chos
bstan nas/ phan pa dang bde ba la 'khod par mdzad/ bar dbus gtsang ru bzhi yur ba dang 'dra ste/ gcan gzan gyi gling du 'dug de rnams la yi ge drug pa'i chos bstan nas/
phan pa dang bde ba la bkod par mdzad do/ /de nas lha sa dmar po ri'i rtse la byon te/ yar la gzigs pas/ 'o thang gi mtsho 'di dmyal ba mnar med kyi gnas su 'dug cing / sems
can khri phrag du ma btso sreg dang / bkres skom gyi sdug bsngal bzod brlag med pa/ nyam thag pa'i skad ngan sna tshogs 'don cing 'dug pa rnams gzigs pas/

spyan chab shor ro/ /de yang spyan g.yas pa nas mchi ma zhig thang la lhung bas jo mo khro gnyer can du gyur te/ rigs kyi bu khyod kha ba can pa'i sems can gyi don byed pa
la sdug bsngal bar ma byed cig kho mos kyang sems can gyi don byed pa'i grogs byed gsungs te/ spyan g.yas pa la thim par gyur pa de ni phyi ma'i dus kyi bal mo bza' khri
btsun yin no/ /yang spyan g.yon pa nas mchi ma zhig thang la lhung bas jo mo sgrol mar gyur/ rigs kyi bu khyod kha ba can pa'i sems can gyi don byed pa la sdug bsngal bar
ma byed cig kho mos kyang khyod kyis sems can gyi don byed pa'i grogs bgyi'o gsungs te/ spyan g.yon pa la thim par gyur to/ /de ni phyi ma'i dus kyi rgya mo kong jo 'di
yin no/ /de nas 'phags pas mtsho 'gram du byon te/ yi ge drug pa'i chos bshad nas/ snying rje tshad med pas bden pa'i tshig don brjod pa/ thog med dus nas las ngan bsags
pa'i mthus/ /gting mtha' med pa'i dmyal ba chen po 'dir/ /bzod dka'i sdug bsngal du mas gtses pa rnams/ /rnam grol thar pa'i gling la 'khod par shog / dug mtsho khol ma'i
nang du 'tshod byed cing / /dmyal ba'i me yis rtag tu bsreg byed pa/ /skyabs med nyam thag smre sngags 'don pa rnams/ /phan bde'i char gyis rtag tu bsil bar shog /tsha grang
bkres skom du mas gzir ba yi/ khri phrag du ma mtsho 'dir gnas pa rnams/ /lus 'di bor nas bdag gi zhing khams su// rigs bzang chos ldan rnams su skye bar shog /oM ma
Ni padme hU~M/ zhes gsungs pas/ sems can dmyal ba po de rnams tsha grang gi sdug bsngal zhi nas/ lus bde ba dang ldan/ sems sdug bsngal dang bral nas/ thar pa byang chub
kyi lam

la 'khod par mdzad do/ /de ltar khams gsum rigs drug dang / kha ba can pa'i sems can 'dul dka' ba de rnams thabs du ma'i sgau nas bde ba la bkod pas/ thugs shin tu ngal bar
gyur nas sems nyid ngal gso'i ting nge 'dzin la snyoms par bzhugs so/ /de nas slar po ta ri'i rtse mo nas gzigs pas/ kha ba can pa'i sems can rnams brgya'i cha tsam yang
bde ba la 'khod snyam pa mi 'dug nas/ thugs shin tu mug par gyur nas/ rang zhi bde'i bsam pa cig skyes pa'i skad cig nyid la sngon gyi smon lam gyi mthus/ rang gi mgo tshal
pa bcur gas shing / sku lus dum bu stong du zhig par gyur te/ der sangs rgyas snang ba mtha' yas la gsol ba btab pas/ sangs rgyas snang ba mtha' yas skad cig la byon
te/ 'phags pa'i dbu dang sku lus tshal par zhig pa rnams chun por phyag gis bcing ste/ 'di skad ces bka' stsal to/ /chos rnams thams cad rkyen yin te/ /'dun pa'i rtsa la
rab tu gnas/ /gang gi smon lam ci btab pa/ /de ni de lta nyid du 'gyur/ /gang gi smon lam mthu btsan pas/ / sangs rgyas kun gyis rab tu bsngags/ /bden pa de yis skad cig
la/ /nges pa nyid du 'byung bar 'gyur/ /zhes gsungs te/ rigs kyi bu khyod sdug bsngal bar ma byed cig khyod kyi dbu tshal pa bcur gas pa 'di zhal bcur byin gyis brlabs so/
/zhal ras bcu po pha rol phyin pa bcu/ de'i steng du a mi dhe ba dang bcas pas zhal bcu gcig par byin gyis brlabs so/ /bcu gcig dbu la 'od dpag med pa bzhugs/ /zhi rgyas
dbang drag las rnams rgyas mdzad pa'i/ / btsun pa spyan ras gzigs la phyag 'tshal bstod/ khyod kyi lus padma'i 'dab ma

bzhin stong du bye ba 'di/ phyag stong du byin gyis brlabs so/ /phyag stong 'khor los sgyur ba'i rgyal po stong / /phyag stong gi mthil du spyan stong du byin gyis brlabs so/
/spyan stong bskal pa bzang po'i sangs rgyas stong / /gang la gang 'dul de la de ston pa'i/ /btsun pa spyan ras gzigs la phyag 'tshal lo/ / sangs rgyas stong gis rab tu
bsngags pa ste/ /mtha' 'khob 'dul bar rgyal bas lung bstan nas/ /gang la gang 'dul 'gro ba'i don mdzad pa/ /btsun pa spyan ras gzigs la phyag 'tshal lo/ /zhes gsungs te/
kha ba can pa'i sems can rnams 'dul ba'i don du/ sku lus kyi sprul pa mang po bstan nas/ sems can thams cad smin cing grol bar mdzad do/ /'phags pa spyan ras gzigs dbang
phyug gis/ kha ba can pa'i sems can rnams smin grol la bkod pa'i le'u ste lnga pa'o// //drug pa/ rta'i rgyal por sprul nas sems can gyi don mdzad pa'i skor/ de nas 'phags
pa spyan ras gzigs dbang phyug des/ thabs du ma'i sgo nas 'gro ba sems can gyi don mdzad de/ dge sdig gi blang dor gyi dpe bstan pa'i phyir/ mdo za ma tog las/ rta'i rgyal
po cang shes ba la ha'i skur sprul nas sems can gyi don mdzad par gsungs nas/ de'ang rgya gar lho phyogs kyi tshong pa/ bsod nams dman pa mang po zhig phyi'i rgya mtsho
la nor bu len par chas te/ rang rang gi mkho ba'i yo byad du ma dang bcas nas/ gru gzings chen por zhugs pa las/ zhag bdun lon pa'i tshe/ mi 'dod pa'i rlung gis bar gcod
byas pa 'di lta ste/ nyin gung sprin nag na bun 'thib pa bzhin/ /nyi ma'i 'od zer

bsgribs nas mun par byas/ /'jigs pa'i rlung dmar sa gzhi g.yo ba ltar/ / rtsi shing nags tshal thams cad 'gyel bar gyur/ /rgya mtsho'i g.yor mor seng ge mchongs pa bzhin/ /dba'
klong 'khrugs pas gnam sa brdeb pa tsam/ /tshong pa rnams ni gcig la gcig 'jus shing / /rang rang nye du'i ming nas 'bod cing ngu | |skrag cing dngangs nas 'o dod 'bod
byed cing / /mgon med nyam thag mchi ma khrag tu 'byin/ /de yi mod la gru yang zhig par gyur/ /de nas tshong pa rnams kyis gru zhig pa'i shing la legs par 'jus pa dang
/ yang mi 'dod pa'i rlung chen po gcig gis phyogs gcig tu ded nas/ srin mo yod pa'i singga la'i gling zhes pa de'i 'gram du bskyal la/ der tshong pa rnams gcig gis gcig
la ming nas 'bod cing skam la slebs so/ /der srin mo rnams kyis tshor te/ bud med gzhon nu ma shin tu mdzes par sprul/ bza' btung mang po khyer nas tshong pa rnams kyi rtsar
'ong ste/ khyed cag rnams 'o ma brgyal lam/ nyon ma mongs sam zhes sems gso shing / blo brid nas bza' btung gis tshim par byas so/ /tshong pa rnams kyis ni srin mo yin
par ma shes te/ bud med shin tu mdzes par mthong nas rab tu dga' ste/ phan tshun mthun pa'i gtam byas so/ /der srin mo rnams kha 'cham par khyed cag tshong pa rnams lung
pa'i phu ya gir ma 'gro zhig zer ro/ /bud med re res tshong pa re re khrid nas rang gi khyim du phyin te/ bza' mi byas/ bu tshas 'brel nas dga' mgur longs spyod do/ /skal
ngan las kyis mnar ba'i tshong pa rnams/ /mi 'dod log pa'i rlung gis khyer ba na/ /'gro ba 'khrul pa ri dwags rgyar tshud 'dra/ /'chi bdag lag tu tshud nas thar thabs

med/ /de la chung mar 'dzin pa'i bsam brlag tsho/ /srin mo lha mor mthong ba'i 'khrul snang can/ /bslu brid zas kyis rab tu tshim pa na/ /sngar gyi sdug bsngal rmi lam bzhin
du brjed/ /de yi yid kyang dga' bas tshim par 'gyur/ /zhes pa'i sgra byung ngo / /de nas ded dpon chen po des/ srin mo'i gling yin par ngo shes/ sdug bsngal zhing yi mug
par gyur nas/ da lta skyid par byung ste/ phugs ci 'dra zhig 'ong bsams nas/ sems shin tu ma bde bar gyur te/ lung pa'i phur ma 'gro zer ba de na ci yod dam bsams nas/
ded dpon rang gi chung ma gnyid du song ba dang / mtshan nas don te lung pa'i phu der bltar phyin pas/ lcags kyi khang pa sgo med pa zhig gi nang na/ skad log di ri ri 'dug
nas/ ci yin bsams nas nyan pas/ rgya gar gyi tshong pa'i skad du ngo shes nas/ de'i rtsa na shing sdong po gcig 'dug pa la 'dzegs pa dang / de'i nang na su yod pa yin
byas pas/ de'i nang gi mi rnams na re/ 'di'i nang na nged tshong pa lam nor ba rnams yod zer/ khyed rnams 'dir dus ji tsam na tshud byas pas/ nged rnams kyang khyed cag rnams
dang 'dra ste/ gru gzings mi 'dod pa'i rlung gis khyer nas 'dir sleb ste/ bud med 'di rnams kyis khrid/ 'di rnams srin mo yin par ngo ma shes pas/ bza' mi byas/ bu tshas
'brel skyid par gyur pa las/ khyed cag rnams gling 'dir tshud pa dang / nged cag rnams lcags khang sgo med 'dir bcug go |da ni nged rnams rim gyis za'i yod/ nged rnams
kyi sdug bsngal srog dang bral ba'i dngangs skrag 'di la bsam la/ khyed cag rnams da lta nyid du bros shig da lta 'bros pa'i skabs yin no/ /lcags khang 'dir tshud nas
'bros sa

yang med la/ thar thabs kyang med do zer ro/ /yang ded dpon na re/ 'o na nges pa nyid du 'bros te/ thabs med byas pas/ khong rnams na re/ 'bros pa'i thabs 'dug go /nged rnams
kyang 'bros dgos bsam ste/ 'dod yon la chags pas lan/ khyed cag rnams ci dang gang la yang ma chags par bros shig de la 'bros pa'i thabs ni/ 'di nas la chung zhig brgal
ba'i byang ngos na gser gyi bye ma'i dkyil na/ g.yu'i chu mig gcig 'dug de'i mtha' baiDUrya'i ljang pas bskor ba zhig 'dug ste/ tshes bco lnga'i nub mo/ nam mkha' nas rta'i
rgyal po ba la ha zhes pa/ sgal pa'i steng na mi brgya re tsam zhon chog pa shin tu mdzes pa zhig zla ba'i zer dang 'grogs nas der 'ong bar yod par 'dug g.yu'i chu mig
nas 'thungs/ baiDUrya'i ljang pa nas zos/ gser gyi bye ma la 'gre log lan gsum byas rting / lus sprug sil ba zhig byas nas/ rta skad mi'i skad du bton nas/ rgya gar ba'i
tshong pa srin mo'i gling du tshud pa su yod gang yod thams cad nga'i rgyab tu zhon cig ngas ni khyed rnams rang gi yul du bskyal lo zer ba'i sprul pa'i rta mchog zhig
'ong gi yod zer/ de la zhon nas/ longs spyod dang bu tsha gang la'ang ma chags par mig btsum nas bros na thar zer ro/ / ded dpon gyis de bzhin byed dgos bsams nas/ phyir
sleb/ rang gi chung ma srin mo nyal ba'i mal du zhugs pa dang / chung mas tshor te/ 'di skad ces zer ro| |tshong pa blo nyes rang srog rang gis gcod/ /bsam pa gzhan du btang
na khyod nyid phung / /tshong dpon khyod gar phyin lus re grang zer ba la/ tshong dpon gyis bdag dri chu 'dor du phyin no zhes rdzun smras so/ /de nas ded dpon gyis

tshong phrug rnams lkog tu bsags nas lo rgyus rnams zhib par bshad pa dang/ thams cad bros par kha 'cham mo/ /de nas tshes bco lnga'i nub mo/ srin mo rnams la smyo byed kyi
rdzas byin nas/ gnyid du song ba dang/ ded dpon gyis tshong phrug rnams khrid nas la chung brgal ba'i byang ngos/ gser gyi bye ma'i steng / g.yu'i chu mig gi drung / baiDUrya'i
ljang pa yod pa'i rtsar/ rta'i rgyal po ba la ha sgug tu phyin to/ /de nas ring po ma lon par/ zla ba'i zer la 'ja' tshon gyi 'od dang bcas te/ rta'i rgyal po nam
mkha' nas byon no/ /der rta mchog des/ g.yu'i chu mig nas 'thung / baiDUrya'i ljang pa nas zos/ gser gyi bye ma la 'gre ldog lan gsum byas/ lus sprug sil ba zhig byas nas/
mi'i skad du bton nas/ tshong pa srin mo'i gling du tshud pa su yod/ thams cad nga'i rgyab tu zhon cig srin mo'i lang tsho/ bu chung / longs spyod gang la yang ma chags
par mig tshum zhig ngas ni khyed rang rnams kyi yul du bskyal lo gsungs pas/ ded dpon na re/ 'gro ba 'dren pa'i rta mchog sprul pa'i sku/ /bdag cag tshong pa rnams dang
lhan cig tu/ /rgya mtsho'i gling du nor bu len du 'ong / /bsod nams zad pas gru chen rgya mtshor zhig /log pa'i rlung gis srin mo'i gling du ded/ /las ngan 'chi bdag srin
mo'i gling du tshud/ /de la 'bros pa'i thabs gzhan ma mchis pas/ / rta mchog thugs rje can gyis bskyab tu gsol/ /zhes smras te/ ded dpon gyis rta'i mjing pa la zhon nas
rna mchog la mchongs/ tshong phrug rnams kyis rta'i rgyab tu zhon te/ srin mo'i khang pa bu dang longs spyaud gang dang ci thams cad la ma chags par gyis shig yid la 'gyur
ba tsam yang ma byed cig rgya mtsho'i mthar

ma sleb bar du mig tshum cig gsungs te/ rta mchog des nam mkha' la khyer ba dang / srin mo rnams kyis tshor te/ bu tsha khrid byung nas 'di skad zer ro/ /mthon por brtsigs
pa'i sa mkhar bskyur phod dam/ /mthun par 'grogs pa'i bza' mi bskyur phod dam/ /sha nas chad pa'i bu tsha bskyur phod dam/ /zhim por za ba'i bza' btung bskyur phod dam/ /mi
ngan pa khrel med po zhes zer nas/ la las ni bu tsha nam mkha' la 'phyar/ la las ni gos kyi g.yab mo byas pas/ tshong phrug rnams kyis thos pa dang / snying gi dkyil du
mda' phog pa ltar byung nas/ shin tu yang bden bsams nas phyi mig bltas pas/ ded dpon ma gtogs pa thams cad chags nas phyi mig bltas pas thams cad lhung ngo / /lhung ba
dang srin mo rnams kyis bzung ste/ sngar gyi lus mdzes pa de med par srin mo'i gzugs su byas nas/ mgo gzing ba nu ma phrag pa la bkal/ mche ba gtsigs nas/ dar cig kyang
sdod dbang med par zos song ngo / /de nas rta mchog gis rgya mtsho'i 'gram du sleb pa dang / tshong dpon la mig ltos la bobs shig zer ro/ /der mig bltas pas/ rta'i rgyab
na tshong phrug thams cad mi 'dug nas/ shin tu sdug bsngal bar gyur nas/ rta mchog rgyal po nga'i tshong phrug rnams ga re zer zhing ngus pas/ rta mchog de'ang lag pa sa
la brdab cing mchi ma phyung nas 'di skad do/ khyod kyi bsod nams zad pa'i tshong phrug rnams/ /rang yul 'dzam bu'i gling la ma bsam par/ /las ngan srin mo'i gling la chags
pas phung / /pha ma 'dod pa'i grogs la mi bsam par/ /lang tsho srin mo'i gdong la chags pas phung / /nye du phan pa'i bu la mi bsam par/ /bslu brid srin mo'i bu la chags
pas phung / /

kye ma kye hud sems can snying re rje/ /rdo rje slob dpon bsad pa'i slob ma de/ / mnar med dmyal ba'i gnas su chud pa na/ /bla ma thugs rje che yang ci zhig bya/ / bu tshar
lta ba phyin ci log gyur nas/ /mi 'dod log pa'i rlung gis khyer ba na/ / pha ma brtse dung che yang ci zhig bya/ /bslab bya phan pa'i tshig la mi nyan par/ / tshong phrug
phyi mig bltas pas lhung ba la/ /rta mchog 'phur rtsal che yang ci zhig bya| |tshong dpon ma ngu da dung nga la nyon/ /tshe 'di'i bde sdug rmi lam sgyu ma bzhin// ri gzar
chu dang nam mkha'i glog sprin 'dra/ /de ltar 'khor ba'i bde la ma chags shig /ces rta mchog des bden pa bzhi'i chos bshad/ tshong dpon gyis mchi ma phyis nas/ tshong
dpon rang gi khyim mthong ba'i sar bskyal lo/ /rta mchog de'ang nam mkha' la 'ja' yal ba bzhin du bzhud do/ /de nas tshong dpon gyis rang gi khyim du phyin pa dang / pha
ma nye du thams cad der 'dus te/ tshong dpon la 'jus nas ngus so/ /de nas dga' ba'i gtam byas so/ /de nas yang tshong phrug rnams kyi pha ma nye 'brel rnams byung nas/ nga'i
pha ga re/ nga'i khu bo ga re/ nga'i tsha bo ga re/ mi re re'i ming nas 'bod cing ngus so/ /de nas tshong dpon gyis tshong phrug rnams kyi pha ma nye du rnams bsags te/
dang po rgya mtshor zhugs pa/ 'jig pa'i rlung dmar gyis gru zhig pa/ mi 'dod pa'i rlung gis ded nas srin mo'i gling du bskyal ba/ srin mo yin par ngo ma shes nas bza'
mi byas/ bu tshas 'brel ba'i steng du srin mo yin par ngo shes nas/ 'bros pa'i thabs btsal bas/ lcags kyi khang pa'i mis 'bros pa'i thabs bstan pa/ rta'i rgyal pos bslab
bya mdzad pa la ma nyan par tshong phrug rnams kyis phyi mig bltas pas

lhung ba la sogs pa rgyas par bshad pas/ thams cad 'khor ba la skyo ba skyes nas/ las rgyu 'bras la yid ches/ dam pa'i chos la 'khod par gyur to/ /dpe de bzhin du/ tshe 'di
la chags nas sdig pa byas pa rnams/ tshong phrug phyi mig bltas pas lhung ba dang 'dra ste/ 'khor bar 'khyams nas ngan song nas thar ba'i dus med do/ /tshe 'di la mi chags
par dam chos nyams su blang ba rnams ded dpon dang 'dra ste/ mtho ris thar pa'i bde ba thob nas sangs rgyas par byed do/ /rta'i rgyal por sprul nas sems can gyi don mdzad
pa'i le'u ste drug pa'o// //bdun pa/ bod kyi mi brgyud spre'u dang brag srin mo nas chad pa'i skor/ de nas 'phags pa spyan ras gzigs des/ rdzu 'phrul ston pa'i spre'u
zhig la/ dge bsnyen gyi sdom pa byin nas/ bod kha ba can gyi rgyal khams su bsgom du btang ngo / /der spre'u des/ brag rog po gcig la bsgom ste/ de'ang byams snying rje
byang chub kyi sems bsgom pa dang / chos zab mo stong pa nyid la mos pa byed cing yod dus/ las kyis mnar ba'i brag srin mo zhig der 'ong nas/ chags pa 'dod pa'i brda mang
du bstan nas song ngo / /rting la brag srin mo de bud med kyi chas su byas te/ spre'u la khyod dang nga gnyis bza' mi bya'o zer bas/ spre'u na re/ nga 'phags pa spyan ras
gzigs kyi dge bsnyen yin pas/ khyod kyi khyo byas na nga'i sdom pa 'chor byas pas/ brag srin mo na re/ khyod nga'i khyo mi byed na nga tshe'i dus byed do zer nas/ spre'u'i
rtsar nyal lo/ /de nas brag srin mo langs te/ spre'u la 'di skad ces zer ro/ /kye ma spre'u'i rgyal po chen po khyed/ /cung zad

bdag la dgongs shing gsan du gsol/ /bdag ni las kyi dbang gis srin mo'i rigs su skyes/ /'dod chags rgyas pas khyed la zhen cing chags/ /chags pa'i dbang gis khyed la bskor
zhing gsol/ /bdag ni khyed dang khyim thabs mi byed na/ /tha ma srin po zhig dang 'grogs nas kyang / /nyin re la'ang sems can khri re gsod/ /nub re la'ang srog chags stong
tsam za/ /srin po'i phru gu dpag med skyes gyur nas/ kha ba can gyi rgyal khams 'di nyid du/ /srin po'i grong khyer dag tu gyur nas ni/ /gang yod sems can srin pos za bar
'gyur/ /de bas bdag la dgongs nas thugs rjes zungs/ /zhes gdung ba'i skad kyis mchi ma phyung bas/ der byang chub sems dpa' spre?'u'i bsam par/ 'di'i khyo byas na ni sdom
pa 'chor la/ ma byas na ni sdig pa tshabs che bar 'dug snyam nas/ skad cig la ri bo po ta lar 'phags pa'i drung du phyin nas 'di skad ces gsol to/ / kye ma 'gro ba'i
mgon po thugs rje can/ /bdag ni dge bsnyen sdom pa srog bzhin bsrungs/ /bdud rigs srin mo chags pa'i 'du shes can/ /gdung ba'i smre sngags sna tshogs bton gyur nas/ /bdag
la bskor zhing sdom pa 'phrog tu byung / /de la ci ltar byas na sdom pa bsrung / /byams mgon thugs rje can khyod dgongs su gsol/ /zhes gsol ba btab pas/ 'phags pa'i zhal
nas/ brag srin mo'i khyo gyis shig gsungs/ jo mo khro gnyer can dang / jo mo sgrol ma gnyis kyis kyang / nam mkha' nas de ni shin tu legs so gsung ngo / /de nas 'phags pas
spre'u dang / brag srin mo gnyis bza' mir byin gyis brlabs nas/ kha ba can 'dir yon tan gsum dang ldan te/ ma 'ongs pa'i dus su sangs rgyas kyi

bstan pa dar zhing rgyas la yun ring du gnas pa dang / dge ba'i bshes gnyen rgyun chad med par 'byung ba/ rin po che'i gter kha bye ba/ phan bde dang dge legs phyogs bcur rgyas
pa sogs byin gyis brlabs so/ /de nas spre'u dang / brag srin mo gnyis bza' mi byas pas/ 'gro ba rigs drug nas tshe 'phos pa'i spre'u phrug rnams spyod lam mi 'dra ba
drug skyes so/ /de yang / sems can dmyal ba nas tshe 'phos pa'i sprel phrug de/ ngo nag la sdug sran che ba cig 'dug yi dwags kyi gnas nas tshe 'phos pa'i sprel phrug de/
bzhin mi sdug pa zas la gdung ba zhig 'dug dud 'gro'i gnas nas tshe 'phos pa'i sprel phrug de/ glen la rod ngan pa zhig 'dug mi'i gnas nas tshe 'phos pa'i sprel phrug de/
shes rig rgyas pa sems chung ba zhig 'dug lha ma yin gyi gnas nas tshe 'phos pa'i sprel phrug de/ thu la phrag dog che ba zhig 'dug lha'i gnas nas tshe 'phos pa'i sprel
phrug de/ ngang rgyud ring la sems dge ba zhig 'dug go /der sprel phrug drug po de ni pha byang chub sems dpa' spre'us/ nags ma bya tshogs bya ba/ shing thog mod pa zhig
tu bskyal nas lo gsum bzhag go /lo gsum lon pa dang / spre'u byang chub sems dpa' bltar phyin pas/ las kyi dbang gis sprel phrug lnga brgyar 'phel 'dug go /de nas shing
thog rnams zad/ gzhan za rgyu med nas pha mas ci yang ma zos kyang / pha ci za ma ci za zer zhing / lag gdengs la nyam thag ste/ dbul phongs so/ /der byang chub sems dpa'
spre'u bsam par/ nga nyon mongs pa'i dbang du song ba ni min/ 'phags pa'i bka' bsgrubs pas sprel phrug 'di tsam du song 'dug snyam nas/ skad cig la ri bo po ta lar phyin

nas/ 'phags pa la 'di skad ces gsol to/ /kye ma/ khyim thabs 'khor ba'i btson rar ma shes shing / /bud med bdud kyis bslus pa ma shes pas/ /bu tshas 'khor ba'i 'dam du bdag
tshud do/ /'dod pa dug gi lo mar ma rtogs pas/ /snying rjes chags par gyur pas bdag bslus so/ /'dod pas bsdams shing sdug bsngal ri yis non/ /nyon mongs dug zos las ngan
rims kyis btab/ /sdug bsngal phung pos bdag nyid mnar gyur na/ /kye ma kye hud byams mgon thugs rje can/ /da ni ji ltar byas na bu tsha gso/ /'phags pas gnang bas bdag ni
'di ltar 'gyur/ /da lta yi dwags grong khyer lta bur 'dug /phyi ma dmyal bar skye bar the tshom med/ /de phyir bdag la thugs rjes bskyab tu gsol// zhes gsol ba btab pas/
'phags pa'i zhal nas khyod kyi rigs brgyud rnams ngas bskyang ngo gsungs nas/ 'phags pa yar bzhengs de/ nas/ gro/ sran ma/ bra bo/ so ba rnams ri rab kyi khong seng nas
blangs te/ sa la gtor bas yul der ma rmos pa'i lo tog gis gang bar gyur to/ /de nas spre'u byang chub sems dpa' des sprel phrug rnams der khrid de/ ma rmos pa'i lo tog la
gtad nas/ da zo dang byas pas/ zo dang gong po ri yin zer ro/ /de nas sprel phrug rnams kyis lo tog zos pas tshim par gyur nas/ spu yang thung du song / mjug ma yang thung
du song ste/ smra shes nas mir gyur to/ /zas su ma rmos pa'i lo tog za zhing / gos su shing lo gon par gyur/ de ltar na bod kha ba can pa'i mi 'di rnams pha spre'u dang
/ ma brag srin mo gnyis las chad pa yin pas/ rigs gnyis su bye yod do/ /de la pha spre'u byang chub sems dpa'i rigs su gyur pa ni/ ngang rgyud

ring ba/ dad pa che ba/ snying rje che la brtson 'grus che ba/ dge ba la dga' ba/ tshig 'jam pa/ smra mkhas pa de ni pha'i rigs so/ /ma brag srin mo'i rigs su gyur pa ni/ 'dod
chags dang zhe sdang che ba/ tshong dang khe spog la sems pa/ blo 'dod dang 'gran sems che ba/ gad mo cher dgod pa/ lus stobs dang snying stobs che ba/ spyod pas skad
cig kyang mi tshugs pa/ blo sna mang ba/ byed skyen pa/ dug lnga rgyas pa/ gzhan gyi skyon thos na dga'/ khro gtum pa de ni ma'i rigs so// de'i dus der ri rnams ni shing
nags su song / klung thams cad ni chus khengs yod pa/ kong chu lag kha phye nas/ chu thams cad der song ste/ kong chu lag tu thim mo/ /de nas thang thams cad la zhing byas/
grong khyer mang po brtsigs/ de nas ring por ma lon par/ rje gnya' khri btsan po bod kyi rgyal po la byon nas/ rje dang 'bangs su bcos skad do/ /bod kyi mi brgyud spre'u
dang brag srin mo nas chad pa'i le'u ste bdun pa'o// //brgyad pa/ bod rgyal po'i gdung rabs dang po ji ltar byon pa bstan pa'i skor/ de nas bod rgyal po'i gdung rabs
rim par byon pa rnams bshad par bya ste| de'ang / gnam la khri bdun/ stod kyi steng gnyis/ bar du legs drug sa la sde brgyad/ 'og gi btsan gsum zhes pa ltar/ rje gnya' khri
btsan po nas/ re re nas bgrang ba'i gdung rabs nyi shu rtsa bdun na/ 'phags pa kun tu bzang po'i sprul pa lha tho tho ri snyan shal byon te/ sangs rgyas kyi bstan pa dbu
brnyes pa yin no/ /de'ang / bka' chems ka khol ma las/ rgya gar gyi rgyal po shAkya ri brag pa'i gdung brgyud chos rgyal mya ngan med nas rim par byon pa/ rgyal po

skyabs sing dang / dmag brgya pa gnyis lhan du skyes so/ /rgyal srid la ma 'cham pa'i dus su/ dmag brgya pa la bu gsum byung ba'i chung shos/ skyes bu chen po'i mtshan dang
ldan pa zhig rgyal srid la dbang ma thob par/ lhas lung bstan pa bzhin/ bu mo'i chas su byas te bod kyi yul du spyugs pa yin kyang zer la/ bu ston rin po che'i chos 'byung
na/ ko sa la'i rgyal po gsal rgyal gyi brgyud lnga tshigs sam/ rgyal po gzugs can snying po'i brgyud lnga tshigs sam/ yang na bad sa la'i rgyal po 'char byed kyi bu/ skyes
bu chen po'i mtshan dang ldan pa zhig yin par gsungs la/ gang ltar na yang / rje gnya' khri btsan po yin par don mthun no/ /de'ang bod kyi yig tshang las/ dang po lha
ri rol po'i rtse la babs te gzigs pas/ gangs yar lha sham po mtho ba dang / yul yar lung bzang bar mkhyen nas/ btsan thang gong ma'i ri la babs pas/ phyugs skyong ba'i
rdzi'u rnams kyis mthong ste/ rtsar byung nas gang nas 'ong dris pas/ gnam la mdzub mo ker ba dang / 'di ni nam mkha' nas 'ong ba'i lha sras yin par 'dug pas/ 'o cag rnams
kyi rje bcol lo zer te/ gnya' bar khri byas btegs nas 'ong pa na| rje gnya' khri btsan po zer te/ sangs rgyas mya ngan las 'das nas lo nyis stong song ba na/ bod kyi rgyal
po la snga ba de yin no/ /des pho brang 'um bu bla mkhar brtsigs/ de'i sras mu khri btsan po/ de'i sras ding khri btsan po/ de'i sras so khri btsan po/ de'i sras me khri
btsan po/ de'i sras gdags khri btsan po/ de'i sras srib khri btsan po/ 'di yan ni gnam gyi khri bdun zer te/ sras rnams kyis rim pa bzhin chib kha thub tsa na/ yab rnams
rim pa bzhin du rmu thag la byas nas/

nam mkha' la 'ja' yal ba bzhin 'gro yang zer/ khri bdun bang so nam mkha'i dbyings la btab/ /lha yi lus la ro med 'ja' ltar yal/ /zhes so/ /srib khri btsan po'i sras/ gri gum
btsan po/ de la sras gsum byung ba/ sha khri/ nya khri/ bya khri gsum yin no/ /rgyal po gri gum btsan po de/ thugs gdon gyis bslus te| blon po long ngam rta rdzi zer ba
zhig la/ khyod kyis nga'i 'thab ya byed dgos zer nas/ long ngam na re/ rje ci lags/ nga 'bangs shig gis rje'i 'thab ya mi 'ong zhus kyang / dbang med du bcol bas 'thab
par chas/ skar ma sa ga dang sa ri'i nyin 'khrug dus byas so/ /der rgyal pos/ khyi mo nyan gyi rna gsang ma bya ba'i sprul pa'i khyi zhig yod pa/ long ngam gyi rtsar nyan
btang bas/ long ngam gyis de bzhin ngo shes nas gnangs nyin rgyal pos nged rang gsod du 'ong ste/ dmag gi 'khor ma khrid par/ rgyal po'i dbu la dar nag gi thod bcing / dpral
bar me long btags/ phrag pa g.yas la wa ro bkal/ khyi ro g.yon la bkal/ ral gri klad la bskor/ glang dmar la thal sgro bkal byung na/ nged rang gis mi thub ces smras
so/ khyi mo des rgyal po la de bzhin du zhus pas/ de ltar byed gsungs te/ gnangs nyin de ltar byas nas/ long ngam gsod du byon/ bso sgra btab pas glang dmar 'grogs te/ thal
sgro ral bas thal tshub kyis mig kheng / wa ros dgra lha yal/ khyi ros pho lha yal/ ral gri klad la bskor bas rmu thag chad/ der blon po long ngam gyis rgyal po'i dpral
ba'i me long la gtad nas mda' brgyab pas rgyal po bkrongs so/ /rgyal po'i sras gsum po ni/ kong po dang / nyang po/ spo bo gsum gyi yul du bros so/ /der blon po long ngam
gyis rgyal srid phrogs

nas/ rgyal po'i btsun mo la rta rdzi bcol lo/ /der yum btsun mo des rta mtshor phyin nas/ gnyid log pa'i rmi lam na/ yar lha sham po'i sprul pa mi dkar po zhig dang 'brel ba
rmis/ gnyid sad tsa na/ sngas mgo nas g.yag dkar po zhig long nas song ba mthong / de nas zla ba brgyad song tsa na/ yum btsun mo de la khrag gong po lag mgo tsam 'gul
shes pa zhig skyes byung ba bskyur bar ni sha nas chad snying rje bar byung / gso ba la ni kha mig gang yang mi 'dug nas/ 'brong ru dron mo zhig tu bcug gos thung gi ngar
pas dril bzhag pas/ zhag 'ga' song dus bltas pas/ khye'u zhig byung 'dug de'i ming yang 'jang gi bu ru la skyes zhes grags so/ /des lo bcu lon dus nga'i pha dang / phu bo
rnams gar song zhes/ a ma la dris pas/ a mas sngar gyi lo rgyus rnams zhib par bshad pa dang / ru la skyes kyi thabs sna tshogs kyis nyang chu skya mo nas yab kyi pur btsal
te/ phying yul dar thang du yab kyi bang so brtsig blon po long ngam bsad/ phu bo gsum gdan 'dren phyin pas/ sha khri dang / nya khri gnyis gdan ma drongs te| kong po
dang / nyang po'i rje mdzad nas da lta yang gdung brgyud yod do/ /spo bo'i yul nas/ sras bya khri gdan drangs te/ yar lungs su bzhugs/ sku mkhar bying nga stag rtse brtsigs/
yum gyi sras bya khri la 'jus nas/ lha la dmod bor bas nam mkha' nas sgra byung ste/ khyod kyi bu de kun las rgyal bar 'gyur ro/ / bu de kun las rgyal zer kyang spu
de gung rgyal du grags so/ /rgyal po 'dis rgyal sa bzung ste/ blon po ni ru la skyes kyis byas so/ /rgyal blon 'di gnyis kyi dus su| g.yung drung gi bon byung ste/ ston
pa gshen rab mi bo bya ba stag gzig 'ol

mo'i lung rings su sku 'khrungs/ khams chen po brgyad la sogs pa bon po'i chos thams cad/ zhang zhung gi yul nas bsgyur te dar zhing rgyas par mdzad/ bon la rigs dgu ru phye
ste/ rgyu'i bon po la rigs bzhi/ 'bras bu'i bon po la rigs lnga'o/ /'bras bu'i bon rigs lnga ni/ g.yung drung theg pa bla na med pa la zhugs pa ste/ bde 'gro mtho ris kyi
lus thob par 'dod do/ /rgyu'i bon po rigs bzhi ni/ snang gshen bal thod can/ 'phrul gshen bal tshon can/ phywa gshen ju thig can/ dur gshen mtshon cha can no/ /de la snang
gshen bal thod can gyis phywa dang g.yang 'gug lha dang sman gsol/ dge legs dang dpal bskyed nas mi nor rgyas par byed/ 'phrul gshen bal tshon can gyis mdos dang yas
gtong / srid dang rten 'dzugs/ 'phral phugs kyi 'gal rkyen thams cad sel bar byed do/ /phywa gshen ju thig can gyis/ legs nyes kyi lam ston/ yin min gyi the tshom sel/ zag
bcas kyi mngon shes 'chad par byed do/ /dur gshen mtshon cha can gyis gson gyi bgegs sel/ gshin gyi dur 'debs/ chung gi sri gnon/ gnam gyi rgyu skar blta/ sa'i 'dre btul
ba yin no/ /thams cad rnga shang gi sgra 'khrol ba ste/ chab srid ni sgrub ste lte'u bsgyur ro/ /bon gyi lo rgyus las/ rje gnya' khri btsan po'i dus su bon dar/ rgyal
po gri gum btsan pos bon bsnub/ rgyal po spu de gung rgyal gyi dus su bon dar/ rgyal po khri srong lde btsan gyi dus su bon bsnub/ rting du bon gyi bla ma rnya chen li sho
ka ra bya bas/ khams nas bon gyi me ro bslang nas/ dbus gtsang du phebs/ bon chos thams cad gter nas bton/ ri zhing / dar lding / dge lding / en tsa kha/ bzang ri/ yog
thang la sogs pa bon po'i sde btsug bon rgyas par byas zer/ bon la'ang / bstan pa snga dar/ bar dar/ phyi dar gsum byung

'dug gzhan yang shing bsregs pa'i snying po sol ba/ ko ba bzhu ba'i snying po la spyin byung / lcags rdo/ zangs rdo/ dngul rdo gsum rnyed nas/ sol bas rdo gsum bzhus nas/ dngul
zangs lcags gsum bton/ shing la bug pa phug nas gshol dang gnya' shing bcos/ /mthun gnyis gnya' ru bsdebs pas thang rnams zhing du rmos/ /rgya mtsho yur la drangs nas
zhing la sa bon btab/ /de'i gong na zhing la so nam med/ yab gri gum btsan po dang / sras spu de gung rgyal gnyis la stod kyi steng gnyis zer/ steng gnyis bang so g.ya'
dang spang la btab/ de'i lag dpon ru la skyes kyis byas so/ /spu de gung rgyal gyi sras/ a sho legs/ de'i sras de sho legs/ thi sho legs/ de'i sras gu ru legs/ de'i sras
'brong zher legs/ de'i sras i sho legs/ de rnams bar gyi legs drug zer/ legs drug bang so g.ya' spang mtshams su btab/ /de'ang spang la 'ja' tshon rgyas pa 'dra/ i sho legs
kyi sras/ za nam zin lde de'i sras lde 'phrul nam gzhung btsan/ de'i sras se bsnol nam lde/ de'i sras lde bsnol nam/ de'i sras lde bsnol po/ de'i sras lde rgyal po/ de'i
sras lde sprin btsan/ 'di rnams ni sa'i lde brgyad do/ /lde brgyad bang so chu bo'i gzhung la btab/ /de'ang mtsho la kha ba bab pa 'dra/ rgyal po lde sprin btsan gyi
sras khri btsan nas/ de'i sras khri dgra dpung btsan/ de'i sras khri de thog btsan/ 'di gsum la 'og gi btsan gsum zer/ btsan gsum bang so gangs dkar rtse la btab/ de'ang
gangs la na bun chags pa 'dra/ khri de thog btsan gyi sras/ lha tho tho ri snyan shal zhes bya ba| 'phags pa kun tu bzang po'i sprul pa des/ dgung lo brgyad cu'i bar du

rgyal srid bskyang ste/ ma brtsigs lhun gyis grub pa'i sku mkhar chen po pho brang 'um bu bla mkhar gyi rtse la bzhugs pa las/ sngon bcom ldan 'das kyis 'od ma'i tshal nas
lung bstan pa bzhin/ bod du sangs rgyas kyi bstan pa dar ba'i rten 'brel la/ nam mkha' nas mdo sde za ma tog snying po yi ge drug ma/ spang skong phyag brgya pa/ gser gyi
mchod rten khru gang pa/ tsindha ma n-i sAtstsha'i skol phor/ mu tra'i phyag rgya rnams nyi ma'i 'od zer la 'grogs te/ rgyal po'i pho brang gi steng du babs pa las/ khyed
nas gdung rabs lnga na 'di'i don shes pa'i rgyal po zhig 'byung bar 'gyur ro zhes/ srong btsan sgam po la zer/ nam mkha' nas lung bstan/ rgyal pos kyang rten de rnams ngo
mtshar che bar ni dgongs/ gang yin ni ma mkhyen te/ gnyen po gsang ba zhes mtshan gsol nas/ rin po che'i khri la bzhag nas mchod pa phul bas/ de'i yon tan gyis rgyal po
slar gzhon sha can du gyur nas/ dgung lo brgya dang nyi shu thub ste/ sku lus gcig la sku tshe gnyis thub ces grags so/ /rgyal po des dam pa'i chos kyi dbu brnyes pa yin
no/ /de yi bang so rang gi yul du btab/ /yul gyi ming ni phying lung dar thang zer/ /bang so de yang sa phung sbra 'dra yod/ /lha tho tho ri snyan shal gyi sras khri snyan
gzugs btsan/ des kyang gnyen po gsang ba la mchod pa byas pas chab srid rgyas par byung ngo / /de yi bang so don mkhar mda' ru brtsigs/ /de yang 'phul med sa phung brdal
ba 'dra/ /de'i sras 'brong snyan lde ru/ rgyal po des dwags po'i yul nas mchims bza' klu rgyal/ klu mo yin/ bya ba'i btsun mo zhig blangs pas/ sras dmus long zhig 'khrungs
pas/ ming yang dmus long dkon pa bkra zhes grags

so| |mchims bza' klu rgyal de dang po shin tu mtshar ba zhig yod pa la/ rting du sngo la rid par byung bas/ rgyal po'i zhal nas/ khyod dang po shin tu mtshar ba zhig yod pa
la/ na ba ni min nam/ 'di 'dra yod pa ci yin gsungs pas/ nga rang gi yul na zas shig yod pa de/ 'di ru med pas lan pa 'dra zer bas/ rgyal po'i zhal nas/ 'o na zas de cis
kyang long la zo gsungs pas/ der g.yog mo dam pa zhig zas de len btang bas/ der mos sbal pa'i ro mang po mar gyis btsos te/ khal mang po blangs byung bas/ de rnams mdzod
du sbas/ mis ma mthong bar byas shing lkog tu zos pas/ sha bkrag sngar bzhin rgyas shing 'od dang ldan pa byung ba dang / rgyal po'i thugs la zas de yon tan can zhig 'dug
pa la/ ngas kyang za dgos bsams te/ btsun mo med pa'i shul du/ lde chab kyi sgo phyes nas nang du byon pa dang / mdzod nang na sbal ba'i ro mang po mar gyis btsos pa'i
rkyal pa mang po 'dug nas rnam rtog skyes te/ rgyal po la bsnyung du mdze byung ngo //de nas rgyal po yab yum gnyis ka gson por bang sor bzhugs nas/ sras la zhal chems bzhag
pa ni/ yab mes kyi thugs dam gnyen po gsang ba la mchod pa gyis/ 'a ci'i yul nas sman pa bos la/ mig phye nas rgyal srid zungs shig gsung ngo / /'brong snyan lde ru'i
bang so zhang mdar brtsigs bang so'i ming kyang gson chas zlum por grags/ /zhes so/ /de nas dmul long dkon pa bkras/ gnyen po gsang ba la mchod pa phul zhing mos gus byas
pas/ sman pa bos nas mig phye bas/ skyi shod stag gi ri la gnyan 'gro ba gzigs pas na/ mtshan yang stag ri gnyan gzigs zhes grags so/ / stag ri gnyan

gzigs bzhi bcu lon dus 'das/ /de yi bang so don mkhar mda' ru brtsigs/ /gral ni khri snyan gzung btsan g.yon na yod/ /de yang 'phul med sa phung brdal ba 'dra/ /stag ri gnyan
gzigs kyi sras gnam ri srong btsan yin la| rgyal po 'di'i dus su/ rgya nag nas sman dang rtsis byung / rgya dang gru gu btul/ byang nas tsha rnyed/ sku mkhar khri brtsigs
'bum brdugs bya ba brtsigs/ chab srid lo drug cu bzung nas 'das so/ /de yi bang so don mkhar mda' ru brtsigs/ /gral ni khri snyan gzung btsan g.yas na yod/ /de yang 'phul
che rtsig pa saug khar yod/ /ming kyang gangs ri sog kha lags so skad/ /ces so/ /de ltar phan bde thams cad 'byung ba'i gzhi ma/ bod rgyal po'i gdung rabs/ shes bya
rab gsal nas/ sangs rgyas mya ngan las 'das nas/ lo nyis stong dus/ rje gnya' khri btsan po byon/ nyis stong lnga brgya na/ lha tho tho ri snyan shal byon gsung bar 'dug
rje gnya' khri btsan po nas/ lha tho tho ri snyan shal yan la gdung rabs nyi shu rtsa bdun la lo lnga brgya song 'dug par nges zer na'ang / chos dang 'brel pa'i rgyal por
mi 'dug pas/ lo rgyus rgyas par ma bkod/ lha tho tho ri snyan shal gyi dus su/ dam pa chos kyi dbu brnyes/ lo brgya dang nyi shu thub/ de nas gdung rabs bzhi/ gnam ri srong
btsan yan la/ lo brgya dang bcu gcig lon pa yin zhes ka tshigs chen mo na bshad yod do/ /'di dag ni zur tsam bsdus pa yin gyis/ rgyas par 'dod na ka tshigs chen mo dang
/ bka' chems ka khol ma/ rgyal rabs dpag bsam ljon shing rnams la gzigs shig bod rgyal po'i gdung rabs dang po ji ltar byon pa bstan pa'i le'u ste brgyad pa'o// //

dgu pa/ 'phags pa spyan ras gzigs kyi sku la 'od zer bzhi 'phros pa las/ chos rgyal 'khrungs pa'i skor/ de nas 'phags pa spyan ras gzigs kyis bod kha ba can gyi sems can rnams
'dul ba'i dus la bab par mkhyen nas/ sku la 'od zer bzhi 'phros te/ de'ang spyan g.yas pa nas 'od zer gcig 'phros de| bal po'i yul du song ba/ bal po'i yul thams cad
'od zer gyis khyab/ bal po'i rgyal po de ba lha yang 'od zer gyis khyab par byas/ grong khyer kho bom klu'i pho brang yang 'od zer gyis snang bar byas so/ /de nas 'od zer
de rnams 'dus nas/ rgyal po de ba lha'i btsun mo'i lhums su zhugs so/ /der zla ba dgu ngo bcu lon pa na/ lha gcig khyad du 'phags pa zhig 'khrungs te/ lha gcig de ni 'jig
rten las khyad du 'phags pa/ sku mdog dkar la dmar ba'i mdangs chags pa/ zhal nas ha ri tsandan gyi dri bro ba/ rig pa'i bstan bcos thams cad la mnga' brnyes pa zhig sku
'khrungs te/ de ni bal mo bza' khri btsun 'di yin no| |yang spyan g.yon pa nas 'od zer gcig 'phros pas rgya nag gi yul du song ste| rgya nag gi yul thams cad 'od zer gyis
khyab par mdzad/ rgya rje tha'i dzung rgyal po yang 'od zer gyis khyab par mdzad/ pho brang zem shing khri sgo yang 'od zer gyis khyab par mdzad/ de nas 'od zer de rnams
'dus te/ rgya rje btsan po'i btsun mo'i lhums su zhugs so/ /der zla ba dgu ngo bcu lon pa na/ lha gcig khyad du 'phags pa gcig sku 'khrungs te/ lha gcig de ni 'jig rten
las khyad par du 'phags pa/ sku mdog sngo la dmar ba'i mdangs chags pa/ zhal nas utpal sngon po'i dri bro ba/ rigs pa'i bstan bcos thams cad la mnga'

brnyes pa zhig 'khrungs te/ de ni rgya mo bza' kong jo 'di yin no/ /yang zhal nas 'od zer gcig 'phros te/ bod kha ba can gyi rgyal khams su/ brag la chu rgyag pa'i 'phrong
la phog pas/ mtha' 'khob 'dul ba'i gnyen po gsang ba 'bru drug chos sku'i rnam par gyur te/ de ni yar 'phrang gi yi ge drug pa 'di yin no/ / yang thugs ka nas 'od zer zhig
'phros te/ kha ba can gyi rgyal khams su song / bod kha ba can gyi yul thams cad 'od zer gyis khyab par mdzad/ yang bsnon sbra stod tshal yang 'od zer gyis khyab par mdzad/
pho brang byams pa mi 'gyur gling yang 'od zer gyis khyab par mdzad/ rgyal po gnam ri srong btsan kyang 'od zer gyis khyab par mdzad do/ /de nas 'od zer de rnams 'dus
te/ rgyal po gnam ri srong btsan gyi btsun mo 'bri bza' thod dkar ma'i lhums su zhugs pa dang / bkra shis pa'i ltas kyis phyogs thams cad du khyab par gyur to/ /der zla
ba dgu ngo bcu lon pa na/ sras khyad par du 'phags pa zhig me mo glang gi lo la/ pho brang byams pa mi 'gyur gling du sku bltams te/ dbu la sangs rgyas a mi dhe ba bzhugs
pa/ phyag zhabs 'khor los mtshan pa/ dbu skra mthon mthing du yod pa zhig bltams so/ /sangs rgyas rnams kyis byin gyis rlabs/ byang chub sems dpa' rnams kyis bkra shis
brjod/ lha rnams kyis me tog gi char phab ste| sa yang rnam pa drug tu g.yos so/ /de yang mthong lugs rnam pa gsum du byung ste/ phyogs bcu'i sangs rgyas rnams kyi snang
ba la/ 'phags pa spyan ras gzigs des/ sngon gyi smon lam gyi mthu la brten nas/ bod kha ba can pa'i sems can rnams smin grol la bkod nas/ mtha' 'khob kyi yul 'dir/ mun

pa'i rum du sgron me sbar ba ltar gyur te/ rin po che'i gling du gzigs so/ /sa bcu'i byang chub sems dpa' rnams kyi snang ba la/ 'phags pa spyan ras gzigs kyis/ mtha' 'khob
kha ba can pa'i sems can rnams chos la bkod pa'i phyir du/ sprul pa'i rgyal por sku sprul nas/ gang la gang 'dul gyis sems can gyi don byed pa'i snang ba byung ngo / /mi
nag tha mal ba rnams kyi snang ba la/ rgyal po la sras 'gran zla dang bral ba'i ngo mtshar ba zhig 'khrungs par mthong ngo | |der rgyal bu de nar lon dus/ bzo dang / rtsis
dang / sgyu rtsal dang / rig pa'i gnas lnga la mkhas shing yon tan dang ldan par gyur pas/ blon po rnams na re/ 'o cag tsho'i rje 'di ni yon tan du ma dang ldan te/ thugs
shin tu sgam mo zer bas/ mtshan yang srong btsan sgam po zhes grags so/ /de nas rgyal po de dgungalo bcu gsum lon dus/ yab 'das te/ rgyal sar byon pa yin no/ /de nas
chos kyi rgyal po srong btsan sgam po de'i thugs kyi dgongs pa la/ bdag gis kha ba can 'dir sems can gyi don byed pa la/ sa phyogs gang du phyin la bsgom snyam pa dang /
bdag gi yab mes lha tho tho ri snyan shal/ 'phags pa kun tu bzang po'i sprul pa des/ lha sa dmar po ri'i rtse la bzhugs 'dug pa/ bdag gis kyang yab mes kyi zhabs kyis bcags
pa'i sa cha/ bkra shis shing nyams dga' ba'i sa gnas der phyin la/ sems can gyi don byed par dgongs te| der yar bsnon sbra stod tshal du dgongs man la/ nangs par gro bteg
ste/ yar 'phrang yi ge drug pa'i drung du khal phog khal ma rnams bzan la skyel nas/ der gro btab bo/ /de nas rgyal pos chab la sku khrus gsol/ chu'i nang na 'od

zer kha dog sna tshogs pa zhig khra cam me 'dug pa blon po sna chen pos mthong nas/ rgyal po la zhus pa/ rje ci lags/ chu'i nang du 'od zer 'di lta bu 'ong ba shin tu ngo mtshar
che lags zhus pas/ rgyal po'i zhal nas zhang blon chen po nyon cig mtha' 'khob kha ba can gyi yul 'dir sems can thams cad smin grol la 'god pa'i lam/ sangs rgyas thams
cad kyi dgongs pa gcig tu bsdus pa'i ngo bo| phan bde dang yon tan thams cad kyi 'byung gnas/ mtha' 'khob 'dul ba'i gnyen po/ kha ba can pa'i chos skal/ yang snying 'dus
pa'i snying po/ gsang ba 'bru drug chos kyi sku'i yig 'bru/ gsung mchog yi ge drug ma gcig brag 'di la 'byon par 'dug 'dis kyang sems can mang po'i don byed par 'dug
go gsungs te/ brag de la mchod pa phul ba dang / brag de las 'od zer sna tshogs pa 'phros te/ pha rol gyi brag de la phog nas/ phan tshun 'ja'i mdangs su 'brel pas na/ grong
de'i ming yang 'ja' mdangs bya ba yod de/ brag de la'ang / spyan ras gzigs khar sa pa Ni/ dpal rta mgrin la sogs pa/ rting du bal po'i lha bzo bas 'bur du brkos/ lha'i
sku rang chas su byon yod do/ /de nas byon te dmar po ri'i steng du pho brang btab nas bzhugs so/ /'phags pa spyan ras gzigs kyi sku la 'od zer bzhi 'phros pa las/ chos
rgyal 'khrungs pa'i le'u ste dgu pa'o// //bcu pa/ blon po thon mis rgya gar nas yi ge bsgyur ba las/ rgyal pos dge ba bcu'i khrims bcas pa'i skor/ de nas chos dge ba bcu
la brten pa'i rgyal khrims 'cha' ba/ 'dod yon lnga spel ba/ phan tshun du skyes bskur ba/ mnga' 'og gi 'bangs rnams la chos kyi bka' bsgo ba la/ bod na yi ge med

pas/ blon po dbang po rno ba bdun rgya gar du yi ge slob tu btang pas/ mtha' 'dre rnam pa gsum la thug nas log pas/ de nas thon mi a nu'i bu/ thon mi sambho Ta zhes pa yid
gzhungs pa dbang po rno ba/ yon tan du ma dang ldan pa zhig yod pa la/ gser mang po bskur nas rgya gar du yi ge slob tu btang ngo / /der blon pos rgya gar lho phyogs su phyin
te/ yi ge'i sgra la mkhas pa bram ze li byin zhes bya ba yod zer ba thos nas/ bram ze ga la ba der phyin te/ gus par phyag btsal te gsol ba/ thugs rje rab rgyas rnam
'phrul lha yi rigs/ /yon tan ldan pas bram ze'i rigs su 'khrungs/ /tshe sngon yon tan sbyangs pa song ba'i mthus/ /lung rigs yi ge'i sgra la phul du phyin/ /mkhas grub rig
'dzin bram ze chen po khyed/ /cung zad bdag la dgongs shing gsan du gsol/ /bdag ni mtha' 'khob bod kyi blon po yin/ /bdag gi rgyal po thugs rje chen po lags/ / bcu gsum
lon nas rgyal sa rab bzung ste/ /rin chen khri yi steng du bzhugs pa'i dus/ /'khor 'bangs rnams la chos kyis tshim pa dang / /dge ba bcu yi rgyal khrims bca' ba la/ /bdag
gi yul na yi ge'i srol med pas/ /bdag la phyag rten rgya chen bskur nas ni/ khyed kyi yul du yi ge slob tu btang / /mkhas pa khyed kyis sgra tshad yi ge'i tshogs/ /ma
lus bdag la gnang bar mdzad du gsol/ /zhes zhus nas/ gser rnams phyag tu phul ba dang / bram ze chen po des/ gser phyag tu bzhes nas lan mdzad pa/ legs par nyon cig skal
ldan rigs kyi bu/ /thon mi zer ba'i blon po rig pa can/ /bden gnyis don rtogs blon chen khyed la ni/ /yi ge'i sgra dang snyan ngag la sogs dang / /gzhan yang

yon tan ngo mtshar can rnams kun/ /blon chen khyed la bdag gis bslab par bgyi/ khyod kyis mtha' 'khob bod kyi rgyal khams su/ /'gro ba rnams la yi ge'i sgra tshad dang / /lung
rig man ngag rnams kyis tshim par mdzod/ /ces smras te/ rin po che'i gzhal yas khang du khrid nas yi ge'i 'bru bstan pas/ der blon po thon mis rig pa'i rtsal phyes/ shes
rab kyi sgron me bteg nas yi ge bslabs pas/ na ga ra'i sde tshan/ ga ta'i sde tshan rnams mang du yod pa/ bod la mi 'gyur bas dbyangs yig la bkod/ lAnytsha lha'i yi ge
wartu la klu'i yi ge lhun grub tshang ma bod kyi yi ge la bkod/ rgya yi yi ge lnga bcu ni/ /yi ge gtso bo sum cu la/ / 'phul yig bcu dang mtha' rten bcu/ /rgya yi yi ge
re re bzhin/ /rang gang spyod pa ma gtogs pa/ /kun la khyab pa gcig kyang med/ /de dag thams cad khong du bsdus/ /de la dpe byas bsdus pa ni/ /bod yig sum cu gtan la phab/
/yi ge'i 'bru ni re re bzhin/ /bzo'i rnam 'gyur legs par bcos/ /yi ge'i gtso bo nyi shu la/ /ka kha ca cha ja nya ta tha pa pha tsa tsha dza wa zha za ya sha ha a/ med
kyang rung ba'i yig 'bru gcig wa/ 'phul yig lnga dang / ga da ba ma 'a/ mtha' rten bcu/ ga da ba ma 'a nga na ra la sa/ shin tu gces pa'i yi ge lnga/ ga da ba ma 'a/ rkang
pa can gyi yi ge dgu/ ka ga ta da na nya zha sha ha/ rgya la med pa'i yi ge drug ca cha ja zha za 'a/ yi ge bu ni bcu drug la/ ka ga nga da ta na pa ba ma ca ja nya tsa
dza la ha/ yi ge ma ni bdun du bcos/ ka ga ba za/ kun gyi ma ni/ ra la sa/ 'dogs thams cad kyi ma gsum/la la sgos su ma bzhi yod/ ka ga ba za la'i ma/ yig 'bru bzhi po
'di la/ la kho na 'dogs/ la la sgos su bu gnyis yod/ /ca dang ha gnyis la yi bu/ /

tsa dang dza gnyis ra yi bu/ /'phul dang mtha' brten mi byed cing / /ma bu gnyis ka mi byed pa'i/ /rang sa 'dzin pa'i yi ge bcu/ kha cha tha pa tsha wa zha ya sha a/ ga ba
yi ge kun tu rgyu/ /ma dang bu gnyis ka byed/ 'phul dang mtha' brten gnyis ka byed/ steng na zha ltar lding ba gsum/ /na ro gi gu 'greng po ste/ /'di gsum yi ge kun la khyab/
/'og na gdan ltar mdzes pa gsum/ /ya ta ra ta zhabs kyu ste/ /ya ta 'dogs pa'i yi ge bdun/ /kya khya gya pya phya bya mya/ /ra ta 'dogs pa'i yi ge bcu gcig yod/ kra
khra gra pra phra bra mra sra shra dra hra/ zhabs kyu'i yi ge kun la khyab/ kyu khyu kru khru/ ya ta ra ta gnyis la'ang khyab/ 'dogs dang sdeb sbyor blo la shar ro/ / gzhan
yang lAnytsha lha'i yi ge 'dra/ ha dang 'a gnyis kyis yi ge'i bu byed pa dang / na log sha log tha log byed pa sogs ni/ saM skr-i ta'i skad/ bod du gzungs sngags su 'gyur
dus/ yi ge'i rnam dpyod la mkhas pa'i paNDita rnams kyis rting du bcos so/ /de la dpe byas nas yi ge dbu can du byas/ wartu la klu'i yi ge 'dra/ de la dpe byas nas yi
ge zur can du byas so/ /'di ni zur tsam yin gyis/ rgyas par 'dod na thon mis/ dang po yi ge'i rnam 'gyur gyi bzo brtsam/ ka mad sum cur bsgyur/ sdeb sbyor bsgrig pa'i gzhi
ma/ thon mi'i mdo rdzi'i sgra mdo bya ba yod kyis de dag la gzigs shig gzhan yang blon po thon mi des/ paNDi ta lha rig pa'i seng ge la/ sgra'i bstan bcos thams cad bslabs
nas/ rig pa'i gnas lnga la mkhas par gyur te/ 'dus pa rin po che'i tog mdo za ma tog spyan ras gzigs kyi mdo rgyud nyi shu rtsa gcig rnams bod du bsgyur/ lo rgyus gcig
na/ shes rab kyi pha rol tu phyin pa stong phrag brgya pa yang bsgyur zer ba'ang 'dug mdor na blon po thon mi de/ bslab shes kyi yon

tan du ma la mkhas par gyur to/ /de nas blon po bod du byon pa'i dus su/ bram ze la gsol ba/ thugs la btags so rgyal ba'i sras/ /bka' drin che'o ngo mtshar che/ /byin gyis
rlobs shig thugs rje can/ /rig pa dri med kyi nam mkha' la||thabs shes gnyis kyi rgyu skar shar/ /smon lam dag pa'i chu 'dzin 'khrigs// sgra tshad yi ge'i nyi zla shar/ /'gro
ba ma rig mun pa sel/ /bde gsal yid kyi rgya mtsho la/ /rig pa blo yi chu bran 'khor/ /smon lam dag pa'i chu bya lding / /sgra tshad yi ge'i nor bu bzhugs/ /'gro ba'i
dbul phongs sel bar byed/ /sgyu lus dri med sdong po la/ /thabs shes gnyis kyi yal ga rgyas/ /bslab shes yon tan me tog shar/ /sgra tshad yi ge'i 'bras bu smin/ /bdag cag
blon po thon mi la/ / ma lus gnang ba thugs la btags/ /rgya gar yul du phyin pa yin/ /mkhas grub khyed dang mjal ba yin/ /yon tan gzhi ma yi ge yin/ /ma lus khong du chud
pa yin/ /bod yul dbus su 'gro ba yin/ /rgyal pos dga' ston mdzad pa yin/ /rgyal srid chos bzhin skyong ba yin/ /rgyal pos dbu mdzad blon 'bangs la| |sgra tshad yi ge
spel ba yin/ /kun la rgyas par byed pa yin/ /thugs la btags so rgyal ba'i sras/ /zhes brjod de/ zhabs spyi bos blangs/ theg pa chen po'i chos du ma dang bcas te bod du phebs/
bsu ba dga' ston bsam gyis mi khyab pa byas/ rgyal po dga' ston gyi gdan sar byon pa la/ blon po thon mis/ na ro/ gi gu/ zhabs kyu sogs sde tshan du byas te/ yi ge'i
phud phul ba/ zhal ras gsal la ngang mdangs gang ba bzang / /gdams ngag zab la ma chad tha dad dang / /las ngan bag chags thams cad bsal mdzad pa/ /'phags pa ma

pham yang dag dam pa lags/ /bde gshegs bden nges ye shes te/ /ting 'dzin zhi nyid rig cing gzigs/ /nyon mongs tshogs bcom mgon po mchog / dug gsum bdud 'dul kun tu thul/ /thon
mi'i yi ge'i phud 'di/ dzen khog sna rdo'i lha khang la brag la brkos nas yod do/ /spyan ras gzigs dbang thugs kyi sras/ /srong btsan sgam por mtshan gsol ba'i/ /chos
rgyal khyed la phyag 'tshal lo/ /zhes bstod pa dang / rgyal po shin tu dgyes nas/ sangs rgyas kyi bstan pa rin po che la dgongs nas/ bkur sti dang phu dud du mdzad do/ /rgyal
pos blon po la yon tan che ba'i bkur sti mdzad pa dang / blon po gzhan rnams phrag dog gis kun nas bslangs te/ rje yis 'bangs la 'di lta bu'i bkur sti mi 'os so zhes
dril bsgrags pa dang / blon po thon mis de dag gi 'gran sems gcog pa'i phyir du/ 'di skad zer ro/ /nga drin chen gyi blon po thon mi ngas/ /lam bgrod par dka' ba'i rgya
gar du/ /lus tsha grang che yang dka' ba spyad/ khong mkhas pa bram ze li byin la/ /yid gus pa'i tshul gyis mos gus byas/ /nor rin chen gser gyi phyag rten phul/ /don rnyed
par dka' ba'i yig 'bru bstan/ /blo the tshom sel ba'i mdzub khrid byas/ /tshig dbyangs yig rnams la mkhas par bslabs/ /rgya yig lnga bcu tham pa de/ /bod yig sum cur
gtan la phab/ /rang mkhas pa'i nges shes blo la shar/ /'phral yon tan thams cad khong du chud/ /dus da lta dga' la phyi ma skyid/ /yul mtha' 'khob bod kyi rgyal khams 'dir/
/mi mkhas pa sleb pa'i snga ma yin/ /nga mun pa sel ba'i sgron me yin/ /rje rgyal po nyi zla'i tshul du bzhugs/ /grogs blon po'i khrod na nga tsam med/ /bod kha ba

can pa'i mi rnams la/ /nga thon mi bka' drin mi che'am/ /thon mi'i nga rgyal zer/ zhes zer bas/ blon po rnams gcig la gcig lta zhing / 'gran sems med par gyur to| |dus de tsa
na/ yang grags kyi blon po sum brgya la/ phyi nang bar gsum gyi blon po 'di rnams kyi ming thang yig chen mo nas bsdus/ming chen gyi blon po bcu drug yod/ med thabs med
pa'i blon chen bzhi/ zhes pa/ rgyal po'i sku gsung thugs kyi zhabs togaphyi nang bar gsum gyi bya ba byed pa'i blon po/ byang chub sems dpa'i gdung brgyud blon po bcu drug
gi thog drangs pa'i blon po sum brgya yod do/ /de'ang phyi blon btsan po drug nang blon bzang po drug bka'i 'phrul blon bzhi'o/ /de la nang blon bzang po drug ni/ 'phrul
gyi sna chen rig bzang / khra 'brug zhang po rgyal gyi khram bzang / hor yin/ cog ro rigs pa'i skad bzang / cog ro/ lhar gzigs shog po bstan bzang / khams pa/ ka'i gnyags
ston 'phel bzang / rgya ma yar ston/ sbas lcang dpal gyi legs bzang / sbas kyi skyed thag ring mo'ang zer/ la sogs te/ blon po brgya tham pas/ rgyal po'i sku'i zhabs
tog dang / nang gi bya ba thams cad byed do/ /phyi blon btsan po drug ni/ byang gi khyung po yin/ khyung po sbu na bzang btsan/ yar stod pa/ lam khri bde lhag khri btsan/
'phan yul rgyal ba/ mu khri rdo rje gnam btsan/ 'jad pa/ mthing gi byang chub mchog btsan/ mchong rgyas pa/ thar pa klu'i dpal btsan/ yar lung son pa/ rong po 'phrul gyi
lde btsan la sogs pa'i blon po brgya tham pas phyi blon byed/ shar phyogs rgya dang / mi nyag gi yul nas bzo dang rtsis kyi dpe blangs/ lho phyogs rgya gar gyi yul nas
dam pa chos kyi sgra bsgyur/ nub phyogs sog po dang / bal po'i yul nas zas nor longs spyod kyi gter

mdzad/ byang phyogs hor dang yu ge ra'i yul nas khrims dang las kyi dpe blang / mdor na phyogs bzhi la dbang bsgyur zhing longs spyod nas/ 'dzam gling phyed kyi kha lo sgyur
ba'i rgyal po mdzad do/ /thon mi sambho Ta/ mgar stong btsan yul bzung / stod lung ram pa ba/ 'bri se ru gong ston/ 'bri khung ba/ nyang khri bzang / nyang ser ba| yang
ston la sogs pa blon po brgya tham pas bar gyi khod snyoms/ rgyal pos bka' stsal pa bzhin/ dge ba bcu'i khrims bca' ba ste/ bzang la bya dga' ster/ ngan pa la chad pa gcod/
mtho ba khrims kyis gnon/ dma' ba thabs kyis skyong / sku bsrung sde bzhir spyad/ phu chu rdzing du bskyil/ mda' chu yur bar drangs/ bre srang gtan la phab/ zhing la
lhu ru spyad/ mi la yi ge bslabs/ rta la mdongs su bris/ legs pa'i dpe srol btsug ste/ 'thab mo byas pa la chad pa/ bsad pa la che chung gi stong byed pa/ brkus pa la brgyad
'jal ngos dang dgu/ bye byas pa'i yan lag gi phran bcad nas yul gzhan du spyugs pa/ rdzun byas pa'i lce gcod pa'o/ /gzhan yang dkon mchog gsum la skyabs su song zhing
/ dad pa dang mos gus bya ba/ pha ma la drin du gzo zhing bkur sti bya ba/ mi drin chen dang pha khu rgan gsum gyi yi mi gcod cing / bzang po'i lan byed pa/ mi ya rabs dang
rigs btsun pa la mi rgol cing dang du len pa/ las dang spyod pa thams cad ya rabs kyi rjes su 'brang ba/ lha chos dang yi ge la blo 'jug cing don shes par bya ba/ las
rgyu 'bras la yid ches shing / mi dge ba 'ba' zhig la 'dzem pa/ mdza' bshes dang khyim mtshes la phan 'dog cing gnod sems mi bya ba/ gzhi drang por bya zhing blo sems dpang
du 'jog pa/ zas chang la tshod

'dzin cing khrel yod par bya ba/ bu lon dus su 'jal zhing / bre srang la g.yo zol mi bya ba/ ma bskos shing ma bcol ba'i bya ba la rtog 'jug mi bya ba dang / gros kyi nang
du bud med kyi kha la mi nyan cing rang tshugs 'dzin pa/ yin min gyis ma tshang ba byung na/ yul lha bstan srung dpang du btsugs nas mna' byed pa la sogs te/ dge ba bcu la
dpe byas nas/ bod khrims nyi shu/ skyi shod/ sho ma ra ru gtan la phab ste/ rje blon kun gyi phyag rgyas btab ste/ nyi zla'i 'od lta bur khyab par mdzad do/ /de ltar mdzad
pas rje btsan 'bangs rnams skyid/ /bstan pa rgyas shing rgyal srid phyogs bcur 'phel/ /chos kyi bka' khrims mdzad pas 'bangs rnams bka' la nyan/ /mi rje lha yis mdzad
pas rgyal khams thams cad skyid/ /pho dpa' rta mgyogs longs spyod lha dang mnyam/ /blo gtad chos la byas pas 'di phyi gnyis kar skyid/ /'thab dang rtsod pa spangs pas thams
cad pha mar shes/ /kun la yi ge bslabs pas sangs rgyas bstan pa dar/ /mi dge'i bshes gnyen med pas dge bcu'i nor bu rnyed/ /kun gyi gtsug tu khur bas skyid pa'i nyi ma
shar/ /thams cad sprul pa yin pas khral dang 'u lag med/ / nam mkha'i mthong la 'khor lo rtsibs brgyad shar/ /dog mo'i sa la padma 'dab brgyad skyes/ /bar gyi ri la bkra
shis rtags brgyad tshang / /ljon shing thams cad dga' ba'i tshal du 'thibs/ /bya rnams kun kyang ca co du ma sgrogs/ /sa rnams kun kyang rnam pa drug tu g.yos/ /lha rnams
kun gyis me tog char pa phab/ /bkra shis nyams su dga' ba'i brag lha'i tshal/ /ljon shing star kha sdong po'i bsil grib la/ /chos rgyal chen po khri yi steng na bzhugs/
/dpa' mdzangs 'phrul ldan

blon po'i tshogs dang bcas/ /bod 'bangs 'khor dang bcas pas mtha' ma bskor/ kha dog sna tshogs ldan pa 'ja' yi gur/ /rgyal po bzhugs pa'i mkha' la gdugs ltar 'khyil/ /bu ram
rgun 'brum ka ra zhal zas sogs/ /ro brgya ldan pa'i zas kyi tshogs rnams kyang / /rgyal pos gsol zhing 'khor rnams tshim par byed/ /chos rgyal chen po'i sku yi skyo sangs
la/ /'bag dang seng ge g.yag seng stag seng dang / /rnga bro mkhan dang gar mkhan la sogs kyis/ /re re bzhin du gar dang rtsed mo 'bul/ /lha yi rnga bo che dang pi wang
dang / /rol mo sil snyan rnams kyis mchod pa dang / /sman mchog a ga ru dang tsandan dang / /dri zhim bdug spos rnams ni rlung ltar g.yo/ /gdugs dang rgyal mtshan ba dan
lhab lhub dang / /sna tshogs dar gyis nam mkha' gang bar mchod/ /yid 'ong mdzes pa'i bu mo bcu drug gis/ /mdzes pa'i rgyan bcas me tog thogs nas ni/ /glu dang gar gyis
rna ba'i dga' ston 'gyed/ /dga' bde skyid pa'i bka' khrims mdzad pa'i tshe/ /bod 'bangs mi res rta re zhon nas rgyug /shing re'i rtse la dar re phyar gin bzhag /dam pa chos
kyi rnga chen dam pa brdung / /dge ba bcu la bstun pa'i rgyal khrims bcas/ /'dod yon lnga dang bstun pa'i longs spyod spel/ kha ba can pa'i rgyal khams 'di nyid du/ /dge
bcu'i rgyal khrims mkha' la nyi zla bzhin/ /bod yul gangs can khrod 'dir khyab par mdzad/ /blon po thon mis rgya gar nas yi ge bsgyur ba las/ rgyal pos dge ba bcu'i khrims
bcas pa'i le'u ste bcu pa'o// //

bcu gcig pa/ rgyal po'i thugs dam gyi lha rgya gar dang / bal po'i yul nas spyan drangs pa'i skor/ des nas sprul pa'i rgyal po chen po de'i thugs kyi dgongs pa la/ bdag gis
mtha' 'khob kha ba can gyi yul 'dir/ sems can gyi don byed pa la/ yi dam gyi lha zhig bzhengs dgos te/ de'i rgyu ni rin po che gser dngul las byas na ni/ ma 'ongs pa'i dus
su sems can bsod nams dman pas dus kyi tha ma la bshigs pa'i daugs yod/ sa dang rdo las byas na ni rgyu ngan/ shing gi rigs la byas na ni 'gas/ bdag gi yi dam gyi lha
bzhengs pa'i rgyu gang legs dgongs te/ 'phags pa la gsol ba btab pas/ tho rangs kyi dus su sangs rgyas dang / byang chub sems dpa' dang / 'phags pa nyan thos dang / lha'i
bu dang bu mo la sogs pa thams cad sprin 'dus pa ltar/ mdun gyi nam mkha' la byon nas/ 'phags pa 'jam dpal dang / 'phags pa kun tu bzang po gnyis kyis/ rin po che'i bum
pa bdud rtsi'i chus gang ba phyag tu bzung nas/ rgyal po la dbang bskur/ sku khrus gsol lo/ /sangs rgyas thams cad kyis byin gyis brlab par mdzad/ byang chub sems dpa' thams
cad kyis bkra shis brjod/ lha'i bu dang bu mo rnams kyis sprin gyi gseb nas lus phyed thon tsam byas nas/ lha'i rol mo sna tshogs kyis mchod pa byed cing me tog gi char
phab bo/ /de ma thag tu rgyal po'i sku la 'od zer sna tshogs pa zhig 'phros nas/ mtha' 'khob kha ba can gyi yul thams cad 'od zer gyis khyab par byas nas gang la gang
'dul gyi sprul pa re res sems can gyi don byas nas/ mtha' 'khob de yang rin po che'i gling lta bur gyur to/ /de nas lha rnams kyis mgrin

gcig tu rgyal po la 'di skad ces zhus so/ /sprul pa'i rgyal po byang chub sems// mgo nag yongs kyi rje khyed kyis/ /mos gus bsod nams bsags pa'i rten/ / yi dam lha gcig spyan
'dren na/ /rgya gar yul gyi lho phyogs su/ /singga la yi rgya mtsho'i 'gram/ /rang byon kharsa pa Ni'i rgyab/ /glang chen nyal ba'i bye ma'i 'og / tsandan sbrul gyi snying
po las/ /grub pa'i rang byon spyan ras gzigs/ /ngo mtshar can zhig de na bzhugs/ /de ni rgyal po'i yi dam yin/ /zhes zer te/ mi snang bar gyur to/ /de nas rgyal po'i
thugs kyi dgongs pa la/ yi dam gyi lha de spyan 'dren pa la/ mis mi rnyed pas/ sprul pa zhig btang dgos dgongs pa dang / de ma thag tu rgyal po'i smin mtshams kyi mdzod
spu nas/ sprul pa'i dge slong a ka ra ma ti shI la zhes pa/ dbu la sangs rgyas 'od dpag med bzhugs pa zhig sprul nas/ yi dam de spyan 'dren pa la btang ngo / /de nas sprul
pa'i dge slong des/ rdzu 'phrul gyis rgya gar lho phyogs su byon pa dang / grong khyer dbus 'gyur bya bar slebs te/ de na rgyal po utpal ge sar zhes pa/ rgyal po de gdung
brgyud nang pa sangs rgyas pa yin pa la/ phyis phyi pa mu stegs pa'i chos lugs bzung nas/ nyin re la ra lnga lnga bsad nas/ dbang phyug chen po'i rten la mchod do/ /rgyal
po'i pho brang de'i g.yon na/ sngon sangs rgyas 'khor ba 'jig gis rab gnas mdzad pa'i mchod rten padma'i 'khor lo can bya ba bzhugs so/ /der sprul pa'i dge slong des/
mchod rten de'i bum pa'i thad kyi nam mkha' la skyil krung mdzad cing bskor ba mdzad pas/ rgyal po'i pho brang gi yang thog nas gzigs pas ngo mtshar du gyur nas/ rgyal pos
sprul pa'i dge slong de pho brang du gdan drangs pa

dang / dge slong 'byon du ma gnang ste/ nan gyis zhus pas/ dge slong gi zhal nas/ ngas ji ltar zer ba'i kha la nyan na khyed kyi pho brang du 'ong / mi nyan na mi 'ong gsungs
pas/ rgyal pos dge slong gis ji ltar gsungs pa la nyan par mdzad nas/ rgyal po'i pho brang du byon nas mchod gnas mdzad do/ /der dge slong gi zhal nas/ khyed sngar nang
pa sangs rgyas pa yin par 'dug pa la/ phyi rol pa'i chos lugs 'di bsgyur nas/ nang pa sangs rgyas pa'i lugs su gyis la| dkon mchog gsum la skyabs su song shig ces gsungs
pas/ rgyal pos de bzhin du zhal gyis bzhes so/ /yang dge slong gi zhal nas/ rgyal po khyed kyis lha khang brgya rtsa brgyad bzhengs shig lha khang de rnams kyi nang du
tsandan sbrul gyi snying po dang / tsandan gor shi Sha'i sku brgya rtsa brgyad bzhengs shig ces gsungs pas/ rgyal po'i zhal nas/ tsandan sbrul gyi snying po ni 'og min na
yod pas nga la len pa'i mthu med/ tsandan gor shi Sha ma la ya'i byang phyogs na dug sbrul gdug pa can gyis 'khril yod pas/ ngas len mi nus/ lha khang brgya rtsa brgyad
bzhengs pas chog zer ro/ /yang dge slong gi zhal nas/ tsandan sbrul gyi snying po nga la rgyus yod pas len du 'gro dgos/ khyed kyis 'khor g.yog lag cha dang bcas pa thong
zhig gsungs pas/ der rgyal po yon mchod 'khor dang bcas pa singga la'i rgya mtsho'i 'gram du byon pa dang / rdo'i kharsa pa Ni rang byon de'i sku rgyab na glang po che mang
po nyal 'dug go /der dge slong gi zhal nas/ glang po che 'di rnams kyi nang nas kha shar du lta ba/ sna dmar ba/ 'jing khung na gi wang gi zar bu yod pa 'di'i 'og na/
tsandan sbrul gyi snying po yod do gsungs pas/ rgyal po'i zhal nas/

glang po che'i 'og tu tsandan 'ong ba ci lags zhus pas/ dge slong gi zhal nas/ dbyar tshad pas gdung ba'i dus su tsandan gar yod rnams bsil ba yin zhing / tsandan gyi lo mas
kyang tshad pa'i sdug bsngal sel ba yin pas/ glang po ches tsandan gar yod ngo shes nas tshad pa byung tshe de'i steng du nyal ba yin gsungs so// der glang po che de rnams
dkrogs nas/ de'i 'og gi bye ma brkos pa dang / tsandan sbrul gyi snying po'i sdong po zhig 'dug go /der yang rgyal po'i zhal nas/ mi'i yul na tsandan sbrul gyi snying
po mi 'ong ba la/ 'dir 'ong ba ci lags zhus pas/ dge slong gi zhal nas/ sngon sangs rgyas 'khor ba 'jig 'jig rten du byon pa'i dus su/ nyan thos dgra bcom pa zhig gi rdzu
'phrul gyis 'og min du byon nas/ tsandan sbrul gyi snying po'i gang bu zhig blangs byon pas/ de'i nang na 'bru bzhi 'dug pa la/ 'bru gsum sangs rgyas 'khor ba 'jig la phul/
'bru gcig jo bo kharsa pa Ni la phul nas dbu'i spyi gtsug tu bzhag pas/ rlung gis bskyod de sku rgyab tu lhung / de sas non pa'i thog tu tshes bco lnga'i nub mo zhig
mkha' 'gro ma rnams kyis bdud rtsi 'pho bas brlan nas myu gu byung / sangs rgyas gser thub 'jig rten du byon tshe me tog rgyas/ sangs rgyas 'od srung 'jig rten du byon tshe
'bras bu smin/ sangs rgyas shAkya thub pa 'jig rten du byon nas sdong po chen por gyur yod pa las/ shAkya thub pa mya ngan las 'das tshe/ sdong po de 'gyel nas bye mas
non pa yin gsungs so/ /der bye ma'i 'og nas sdong po de bton nas/ yal ga rnams bcad/ sdong po de la srub bzhir 'dug pa la/ de nas 'od zer dpag tu med pa byung ste/ 'jig
rten gyi khams thams cad snang bar byas nas/

slar sdong po de la thim pa dang / dal bus chod cig bya ba'i sgra byung ngo / /der sdong po de tshal pa bzhir gshags pa'i nang na/ 'phags pa spyan ras gzigs yid bzhin gyi nor
bu zhal bcu pa/ zhi zhal gsum/ khro zhal bdun/ zhi rgyas dbang drag gi phrin las 'grub pa/ de'i steng na a mi dhe ba bzhugs pa/ rtsa phyag bcu po phyag mtshan dang bcas
pa/ 'od dang 'od zer phyogs bcur 'phro ba zhig byon no// tsandan de la tshal pa brgya rtsa brgyad byas/ sku brgya rtsa brgyad bzhengs te/ lha khang brgya rtsa brgyad du
bzhugs so/ /de nas yang tsandan gor shi Sha len pa la/ dus skabs dang bstun te glang rdzis bstan nas gor shi Sha blangs/ snga ma ltar byas so// de nas dge slong gis mchod
rten padma'i bum pa'i nang nas/ sangs rgyas rabs bdun gyi ring bsrel bre gang bsnams nas slar rgyas btab bo/ /de nas rgya mtsho'i gling la byon pa dang / 'jag ma re re'i
steng na/ sangs rgyas re bzhugs par gzigs nas/ 'jag ma phon cig kyang bsnams so/ /de nas chu bo nai rAnydza ra'i 'gram du byon pa dang / bye ma 'bru re'i steng na sangs
rgyas re bzhugs par gzigs nas bye ma bre gang yang bsnams so/ /de ltar tsandan sbrul gyi snying po la byon pa'i spyan ras gzigs/ tsandan gor shi Sha byang chub kyi ljon
shing gi yal ga chu bo nai rAnydza ra'i bye ma/ ku sha'i 'jag ma phon gcig dben gnas chen po brgyad kyi sa la sogs te/ rgya gar gyi rdzas yi dam gyi lha la sogs pa dge slong
gis spyan drangs te/ bod du byon nas rgyal po la phul bas shin tu dgyes par gyur to/ /de nas yang rgyal po'i thugs kyi dgongs pa la/ da rung lho bal gyi phyogs na/ sbas
pa'i sprul sku/ phyi rabs sems can gyi don byed pa'i rten ngo

mtshar can yod dgongs nas/ yi dam gyi lha la gsol ba btab pas/ rang byon de'i thugs ka nas 'od zer zhig 'phros te/ bal po'i yul du song ngo / /de la gtad nas gzigs pas/ rgya
gar dang bal po'i mtshams kyi nags khrod chen po zhig na/ tsandan ha ri'i sdong po 'od zer phyogs bcur 'phro ba zhig la rang byon mched bzhi byon par gzigs/ de nas yang
sprul pa'i dge slong de rten de rnams spyan 'dren du btang ngo / /der dge slong gis mang yul gyi grong du byon pa na/ yul de na yams nad kyis mi mang po 'chi ba'i sdug bsngal
mthong / de nas byon pa na/ grong khyer yam bu ya 'gal bya ba na/ mdze nad kyis mi mang po 'chi ba'i sdug bsngal mthong / de nas byon pa na rgya gar dang bal po'i mtshams
na steng gdon zh-ig gis glo bur du mi mang po 'chi ba'i sdug bsngal mthong / de'i nags khrod na/ rdzi bo zhig gis ma he mang po skyong gin 'dug pas/ ma he las dang
skal bar ldan pa zhig gis/ nyin mo'i rigs kyi nags khrod der phyin nas/ tsandan ha ri'i sdong po 'od zer phyogs bcur 'phro ba zhig 'dug pa la bskor ba byed cing nu ma gtor
bas dgongs mo rdzi bo la/ ma he bdag pos na re/ khyod kyis nga'i ma he'i 'o ma bzhos 'dug zer ba la/ rdzi bo na re/ ngas ni ma he'i 'o ma bzhos pa med/ ma he ni nyin mo'i
rigs la nags khrod ya gir 'gro'i 'dug go zer ro// de'i sang rdzi bo dang / ma he'i bdag po gnyis kyis 'grogs te/ nags khrod der bltar phyin pas/ ma he de tsandan ha ri'i
sdong po 'od zer phyogs bcur 'phro ba zhig la skor ba bskor nas/ nu ma gtor gin 'dug pas ngo mtshar du byas so| |de nas sprul pa'i dge slong des rgyal po'i thugs dam
tsandan gyi sku de las

'byon par mkhyen nas/ tsandan de sta res bcad pa dang / sku bzhi las gsum byung ste/ stod kyi de na re/ dal bus chod la nga mang yul gyi grong du zhog cig bya ba'i sgra thos/
de gshags pa'i nang nas/ 'phags pa wa ti zhes bya ba zh-ig byon no| |de'i 'og ma des sgra byung ste/ dal bus chod la nga grong khyer yam bu ya 'gal du zhog cig bya ba'i
sgra byung ngo / /de gshags pa'i nang nas/ 'phags pa dbu gang zhes bya ba zh-ig byon no/ /de'i 'og ma des sgra byung ste/ dal bus chod la nga rgya gar dang bal po'i mtshams
su zhog cig bya ba'i sgra byung ngo / /de gshags pa'i nang nas/ 'phags pa lja ma li zhes bya ba zhig byon no/ /de'i 'og ma des sgra byung ste/ dal bus chod la nga bod
kha ba can gyi rgyal khams su rgyal po srong btsan sgam po'i yi dam la 'gro'o zhes bya ba'i sgra byung ngo / /de nas 'phags pa wa ti ni mang yul gyi grong du bzhugs/ 'phags
pa dbu gang ni grong khyer yam bu ya 'gal du bzhugs/ 'phags pa lja ma li ni rgya bal gyi mtshams su bzhugs so| |sku de gsum bzhugs pa'i byin rlabs kyis/ grong tshan
so so'i dus ma yin par 'chi ba'i 'jigs pa gsum las thar ro/ /de nas sprul pa'i dge slong des 'phags pa lo ke shwa ra 'di da ltar po ta la'i rtse la bzhugs/ kharsa pa Ni spyan
drangs te/ bod kyi yul du phebs nas chos rgyal srong btsan sgam po la phul bas/ rgyal po shin tu dgyes par gyur nas/ yi dam gyi lha dang mjal bas/ da ni sems can gyi
don byed pa la tshegs med do dgongs so/ /de nas sprul pa'i dge slong a ka ra ma ti shI la zhes bya ba de'ang / slar 'od du zhu nas/ rgyal po'i smin mtshams su thim par gyur
to/ /rgyal po'i thugs dam gyi lha rgya gar dang / bal

po'i yul nas spyan drangs pa'i le'u ste bcu gcig pa'o// //bcu gnyis pa/ bal mo bza' khri btsun gdan drangs pa'i skor/ de nas yang sprul pa'i rgyal po de'i thugs dgongs la/
bdag gis kha ba can gyi yul 'dir/ theg pa chen po'i chos dar bar byed pa la/ bcom ldan 'das kyi sku gcig rgya gar na bzhugs/ gcig bal yul na bzhugs/ gcig rgya nag na bzhugs/
sku de gsum gang na bzhugs pa'i yul der/ theg pa chen po'i chos dar yod pas/ sku de gsum gang rung zhig ji ltar byas la gdan 'dren dgongs te| tsandan gyi sku rang byon
de la gsol ba btab pas/ de'i thugs ka nas 'od zer gnyis 'phros te/ gcig shar du song / gcig nub tu song / nub tu song ba de la brten nas gzigs pas/ nub phyogs bal po'i
yul na rgyal po de ba lha zhes pa la/ sras mo lha gcig khri btsun zhes pa/ sku mdog dkar la dmar ba'i mdangs chags pa/ zhal nas ha ri tsandan gyi dri bro ba/ rig pa'i bstan
bcos thams cad la mnga' brnyes pa zhig bzhugs par gzigs/ de spyan drangs na bcom ldan 'das dgung lo brgyad pa'i sku tshad dang / theg pa chen po'i chos thams cad bod du
gdan 'drong bar gzigs so/ /shar du song ba de la brten nas gzigs pas/ shar phyogs rgya nag gi yul na/ rgya rje tha'i dzung rgyal po bya ba la| sras mo lha gcig kong jo
bya ba/ sku mdog sngo la dmar ba'i mdangs chags pa| zhal nas utpal sngon po'i dri bro ba/ rig pa'i bstan bcos thams cad la mnga' brnyes pa zhig bzhugs par gzigs so/ /de spyan
drangs na bcom ldan 'das dgung lo bcu gnyis pa'i sku tshad dang / theg pa chen po'i chos thams cad

bod du spyan 'drong bar gzigs so/ /de nas rgyal po de 'jig rten las khyad du 'phags shing / thugs bsgoms pas rmi lam du byung ba ltar mdzad de/ nangs par blon po thams cad
rgyal po'i drung du phyag byed du byung ste/ btsan po'i sku la bsnyung mi mnga' lags sam/ sku zo mdog legs sam/ thugs bde ba dang ldan pa lags sam zhes mgrin gcig tu zhus
pas/ shin tu'ang bde ba dang ldan te/ mdang nga'i rmi lam du nub phyogs nas bal rje'i sras mo bu mo mdzes ma zhig dang / shar phyogs nas rgya rje'i sras mo bu mo mdzes ma
zh-ig dang / 'di gnyis nga'i khab tu byung ba rmis so gsungs pas/ blon po mgar na re/ rgyal po'i mnal lam du byung ba'i lha gcig de gnyis nged blon po rnams kyis spyan
ci 'drong byed pas/ mnal lam de gzhan la mi gsung bar zhu zhus so/ /de nas blon po mgar na re/ nged rang phyi nang bar gsum gyi blon po/ gtso bo mi drug gi 'tshogs rten gyi
zas chang / sha gzugs re dang bcas pa khyer la/ sang snga bar brag lha'i ne'u thang la/ ljon shing star ga sdong po'i rtsa rgyal po'i khri'i drung du 'tshogs shig ces
smras so/ /de'i sang blon po gtso bo drug po 'tshogs pas/ 'tshogs rten gyi sha gzugs drug byung ba/ gnyis la rkang pa re/ gnyis la lag pa re/ gcig la brang so/ gcig la dal
mo rnams byung ba bsgrigs pas/ sha khog ma nyams pa zh-ig byung ba dang / thon mi na re/ rten 'brel legs/ da lan gyi 'dun gros 'di la gros ma byas par blo mthun par byung
bas/ gang bsam thams cad 'grub par 'dug 'dun ma rgya ma chung zhig zer ro/ /mgar na re/ 'dun ma rgya mi chung bar byed do/ /nged rang tsho'i rje 'dis dgung lo bcu drug
bzhes/ gzhan du mi rung

bas rgyal srid 'dzin pa la bal yul na/ bal rje sras mo mdzes ma zh-ig yod par 'dug pa de dang / rgya nag gi rgyal po la sras mo mdzes ma zh-ig yod pa de gnyis 'dir btsun mo
la spyan 'dren pa yin no zhes smras pas/ thams cad kyis legs so zhes kha mthun par byas so/ /de nas mgar gyis rgyal po'i drung du phyin nas/ snga sor bal yul gyi lha gcig
de spyan 'dren pas/ bka' gnang bar zhu byas pas/ rgyal pos gser gyi dong rtse lnga bskur nas/ 'dis zhu rten gyis shig gsung ngo / /rin po che baiDUrya'i rmog la/ padma
rA ga'i phra rgyab pa zhig bskur nas/ 'di lha gcig de'i rin du phul cig gsung ngo / /rgyal po des bka' lung mi 'dra ba gsum btud mar gsungs 'ong gis/ de'i dus su 'di gsum
ma nor bar re re bzhin du phul cig gsungs nas/ bka' shog gi sgrom bu gsum bskur/ 'phral gyi zas gos rgyan la sogs pa bskur te/ rta dang drel/ rnga mo la sogs kyi khal mang
po brdzangs so/ /lam 'phrang gang du'ang / jo mo khro gnyer can la gsol ba 'debs kyin song zhig gsung ngo / /de nas blon po mgar gyis rje la phyag byas te/ rdzong dang
yo byad rnams khyer/ khal rnams ded nas/ blon po rta pa brgya tham pa bal yul du chas so/ /der bal yul rin po che'i gling / grong khyer kho bom klu'i pho brang / rgyal po
de ba lha bzhugs pa'i sgo drung du slebs so/ /der rgyal po'i drung du zhu ba btang ste mjal ba la/ gser gyi dong rtse lnga po zhu rten du phul/ rin po che baiDUrya'i rmog
la/ padma rA ga'i phra btab pa de rgyal po'i drung du bzhag nas/ mgar na re/ rgyal po chen po/ rin po che baiDUrya'i rmog 'di/ yon tan dpag tu med pa dang ldan te/ mi
nad phyugs nad byung ba'i dus su rmog 'di

gon nas grong khyer gyi mtha' bskor na mi nad phyugs nad thams cad chad/ sad ser byung daugs pa'i dus su 'di gon nas zhing rnams mtha' bskor na sad dang ser ba thub/ 'khrug
pa byed pa'i dus su 'di gon nas 'thab na g.yul las rgyal bar 'gyur ro/ /'dzam bu'i gling na rmog 'di las lhag pa'i nor med pas/ gong thang dpyad kyis mi chod/ 'di lha gcig
de'i rin du 'bul lo/ khyed kyi lha gcig mdzangs ma de/ nged bod kyi rgyal po'i btsun mo la bka' gnang bar zhu byas pas/ rgyal po'i zhal nas/ khyed bod kyi rgyal po de
snying gdon gyis bslus sam/ sems 'khrul pa zhig 'dug nga ni sangs rgyas 'od srungs nas deng sang phan chod la rgyal brgyud ma chad pa yin/ khyod dang gnyen zla min te/ 'on
kyang khyod sa thag ring nas sleb 'dug pa/ khyod rang gi yul du log la/ khyod kyi rgyal po de la/ chos dge ba bcu dang bstun pa'i rgyal khrims 'cha' nus sam mi nus dris
shog de nus na lha gcig ster/ mi nus na mi ster gsung ngo / /der mgar gyis bka' shog gi sgrom bu gsum yod pa'i dang po de/ rgyal po'i phyag tu phul bas/ de kha phyes nas
gzigs pas/ mthing shog la gser gyis bris pa/ bal po'i yi ger 'dug pa 'di ltar ro/ khyed bal po'i rgyal po la dge ba bcu'i khrims yod/ nga bod mtha' 'khob kyi rgyal po la
de bzhin med de/ rgyal po khyod khrims yod pa la dga' nas bu mo ster na/ ngas sku lus kyi sprul pa lnga stong du sprul nas/ dge ba bcu dang ldan pa'i khrims snga dro zhig
la 'cha' nus par byed do| |de ngo mtshar mi che'am/ de ltar byas kyang bu mo mi ster na/ ngas sprul pa'i dmag khri phrag lnga btang nas/ khyod gsod/ lha gcig phrogs/ grong
khyer thams

cad bcom la bzhag go bya ba 'dug pas/ rgyal po de shin tu skrag par gyur to/ / rgyal po de skrag kyang mi skrag pa ltar byas nas/ khyod kyi rgyal po de kha tsho shin tu che
bar 'dug khyod kyi yul na gtsug lag khang brtsig pa'i nus pa yod dam med dris shog de yod na bu mo ster/ med na mi ster gsung ngo / /yang mgar gyis bka' shog gi sgrom bu
bar ma de rgyal po'i phyag tu phul nas/ rje gcig lags/ 'phrin re la bal bod kyi lam thag ring la yar 'gro mar 'gro byas na/ lha gcig gdan drang pa'i thabs med/ khyed kyi
gsung de'i lan du/ bka' shog 'di legs pa gzigs par zhu byas pas/ der rgyal pos gzigs pas 'di ltar ro/ khyed bal po'i rgyal po la gtsug lag khang brtsig pa'i nus pa yod/
nga mtha' 'khob kyi rgyal po la de bzhin med de/ rgyal po khyod lha khang brtsig pa la dga' nas bu mo ster na/ ngas sku lus kyi bkod pa lnga stong du sprul nas/ lha khang
brgya rtsa brgyad du bzhengs te/ sgo thams cad khyod kyi phyogs su bstan la bzhag go |de ngo mtshar mi che'am/ de ltar byas kyang bu mo mi ster na/ sprul pa'i dmag khri
phrag lnga der btang nas/ khyod bsad/ lha gcig phrogs/ grong khyer thams cad bcom la bzhag go bya ba 'dug pas/ rgyal po de shin tu skrag par gyur to/ / rgyal po skrag kyang
mi skrag pa ltar byas nas/ khyod kyi rgyal po de kha tsho shin tu che ba zhig 'dug ste/ khyod bod kyi yul na 'dod yon lnga la longs spyod rgyu yod dam med/ de yod na bu
mo ster/ med na mi ster/ da lan song la dris la shog zer bas/ yang mgar gyis sgrom bu tha ma de rgyal po'i phyag tu phul nas/ 'phrin re re la yul du log pa mi 'ong bas/
rgyal po khyed kyi gsung de'i lan 'di lags

pas gzigs par zhu byas pas/ de rgyal pos kha phyes nas gzigs pas 'di ltar ro/ khyed bal po'i rgyal po la longs spyod yod/ nga bod mtha' 'khob kyi rgyal po la de bzhin med de/
rgyal po khyed nor longs spyod yod pa la dga' nas bu mo ster na/ ngas sku lus kyi bkod pa lnga stong du sprul nas/ rin po che/ gser/ dngul/ dar zab gos dang rgyan/ bza'
btung la sogs kyi longs spyod dpag tu med pa byed cing / khyad par phyogs bzhi nas las sgo phye ste/ mtha'i nor thams cad nga'i sgo drung du 'ong zhing / longs spyod dang
ldan par byed do/ /de ngo mtshar mi che'am/ de ltar byas kyang bu mo mi ster na/ sprul pa'i dmag khri phrag lnga der btang nas/ khyod bsad/ lha gcig phrogs/ grong khyer
thams cad bcom la bzhag go bya ba 'dug pas/ rgyal po de'i thugs la rgyal po smra ba lan cig yin pa| de bzhin du bden srid snyam nas/ shin tu thugs ma bde bar lha gcig bod
la brdzangs par dam bcas te/ zhal ngo nag par bzhugs pa dang / lha gcig na re| yab ci nyes zhus pa dang / yab rgyal po'i zhal nas/ khyod bod rgyal po'i btsun mo la 'gro
dgos par 'dug gsungs pas/ lha gcig na re/ yul ngan pa chos dang longs spyod med pa pha ma dang mi 'phrad pa'i sa thag ring sa der mi 'gro zer bas/ yab rgyal po'i zhal nas/
khyod de skad ma zer 'gro dgos/ bod kyi rgyal po de sprul pa'i rgyal po mngon shes rdzu 'phrul stobs dang ldan pa zhig yod par 'dug ngas ji skad smras kyang / blon po
des yul du ma phyin par yi ger lan yod gin 'dug pa khyod mi 'gro ba de shes nas/ sprul pa'i dmag khri phrag lnga 'ong ste/ nga bsad/ khyod phrogs/ yul khams grong khyer
thams cad 'joms

par 'dug pas 'gro dgos gsungs so/ /der lha gcig gi bsam pa la/ nga rang gi yul 'di bzhag nas/ bod mtha' 'khob yul ngan pa/ chos med pa/ pha ma dang mi 'phrad pa'i sa thag ring
po der 'gro dgos pa/ yab kyi bka' ni bcag tu med bsams nas/ lha gcig gis mchi ma bton nas/ yab la 'di skad ces zhus so/ /kye ma yab gcig rgyal po chen po lags/ kha ba
can ni mtha' 'khob kla klo'i yul/ /dam chos ma dar bod yul mun pa'i gling / /mi ni rigs ngan gdol pa sha za'i rigs/ /bkres shing dbul ba yi dwags rgyal khams 'dra/ /de 'dra'i
gnas su bu mo 'gro dgos na/ /yab kyi mchod gnas dgos 'dod 'byung ba'i lha/ /mthong thos dran reg yon tan bsam mi khyab/ /jo bo mi bskyod rdo rje bdag la zhu/ /thub
pa'i rgyal tshab byams mgon rin po che/ / mtshan dpes rab brgyan phan bde 'byung ba'i gter/ /byams pa chos kyi 'khor lo bdag la zhu/ /tsandan jo mo sgrol ma thugs rje can/
/'gal rkyen bar chod sel phyir bdag la zhu/ /rin chen stag sha de dang ratna de/ /bod yul dbul ba sel phyir bdag la zhu/ /rin chen 'dod rgu 'byung ba'i longs spyod dang
/ /zas skom bdud rtsi'i dpal la spyod pa'i gzhi/ /baiDUrya yi lhung bzed bdag la zhu/ kha ba can ni bkres shing skom pa'i gnas/ /rin chen bang mdzod mang po bdag la zhu/
kha ba can ni bsil zhing grang ba'i yul/ /tshe gcig dros pa'i gos kyang bdag la zhu/ /de ltar mtha' 'khob bod kyi rgyal khams der/ /bdag gi spyod lam bya ba ji ltar bya/
/yab gcig rgyal pos bdag la bka' stsol cig /ces gdung ba'i skad kyis mchi ma phyung nas zhus pas/ yab kyis thugs kyi dkyil du

brtse ba'i tshig phyung nas gsungs pa/ nga yi snying dang 'dra ba'i bu mo khyod/ /bod ces bya ba khyad par 'phags pa'i yul/ /ri mtho sa gtsang gangs ri gnyan gyi mgul/ /bsil
la mdzes pa lha gnas gzhal yas khang / /ngo mtshar rmad byung phan bde 'byung ba'i gzhi/ /chu bo bzhi 'bab rtsi shing nags kyis mdzes/ /'bru sna lnga 'khrungs rin chen
sna tshogs 'byung / /rkang bzhi kun khyab rtsi thog mar la spyod/ /rgyal po lha yin 'khor rnams byang chub sems/ /dam chos med kyang rgyal po'i bka' khrims yod/ /de 'dra'i
gnas su bu mo khyod song shig /bdag gi yi dam mi bskyod rdo rje dang / /rje btsun byams pa chos kyi 'khor lo 'di/ /'dzam bu gling pa tshe lo nyi khri'i dus/ /rgya gar chos
rgyal kri kri'i thugs dam du/ /rin chen sna tshogs 'dus pa'i phung po la/ /sangs rgyas 'od srungs dag gis rab gnas mdzad/ /sprul pa'i lha bzos lugs su blugs pa las/ /thog
mar byams pa chos kyi 'khor lo bzhengs/ /de yi rjes la mi bskyod rdo rje ni/ /ngo mtshar dpag med mtshan dpe'i rgyan gyis spras/ /phan bde'i 'byung gnas dad ldan rten
du bzhengs/ /mthong thos dran reg yon tan bsam mi khyab/ /sa steng 'gran zla kun dang bral ba 'di/ /ma 'ongs sems can bsod nams bsag pa'i phyir/ / lha mi'i ston pa shAkya'i
rgyal po de'i/ /dgung lo brgyad pa'i tshad du lung bstan mdzad/ /de yi dus su 'od kyis 'jig rten khyab/ /lha rnams kun gyis me tog char pa phab/ /de ltar yon tan ldan
pa'i rten mchog 'di/ /bdag gi mig gi 'bras ltar gces na yang / /mdzes pa'i bu mo khyod la bdag gis brdzangs/ /rje btsun byams pa chos kyi 'khor lo 'di/ /'gro kun dge la
bkod phyir bdag

gis brdzangs/ /tsandan jo mo sgrol ma rang byon 'di/ /'jigs pa brgyad sogs bar du gcod pa rnams/ /nye bar zhi nas dge legs rgyas pa'i phyir/ /mdzes pa'i bu mo khyod la bdag
gis brdzangs/ /rin chen stag sha de dang ratna de/ / dbul phongs sdug bsngal sel phyir khyod la bskur/ /rin chen dgos 'dod 'byung ba'i longs spyod gter/ /baiDUrya yi lhung
bzed chen po 'di/ /zas skom bdud rtsi'i char pa 'bebs pa dang / /bkres skom sdug bsngal sel phyir khyod la bskur/ /rin chen gser dngul dar zab rgyan dang bcas/ /glang
chen rnga mo drel dang bcas pa'i khal/ /gzhan yang mkho ba'i yo byad zad gos rnams/ /gang la ci 'dod bu mo khyod la bskur/ /rigs bzang yid 'ong mdzes pa'i bu mo bcu/ khyod
kyi skyo grogs byed pa'i 'khor du brdzangs/ /e ma 'bral bar mi phod bu mo khyod/ /gtam gyi rting ma yin no yid la chongs/ kha ba can gyi rgyal po'i pho brang der/ /blon
po bod 'bangs rnams dang 'grogs pa'i dus/ khyod kyi spyod lam bya ba 'di bzhin gyis/ /gsungs te/ 'jig rten mi chos la dgos pa'i bslab bya dpag tu med pa mdzad do/ /de nas
rgyal pos blon po rnams la gnang sbyin dang / dga' ston bsam gyis mi khyab pa mdzad do/ /jo bo dang byams mgon gnyis ni shing rta byas na lam bgrod par dka' bas/ khal gyi
steng du bzhugs par 'dod pa la/ gang gis kyang ma khyog nas/ sprul pa'i mdzo mo dkar mo gnyis kyis khyog par gyur nas/ jo bo dang / byams mgon gnyis mdzo mo re'i steng
du bzhugs/ rin po che'i khal du ma dang bcas/ lha gcig khri btsun kyang dre'u dkar mo gcig la chibs/ mdzes ma'i bu mo bcu/ bod blon dang bcas pas bskor te bod du

chas so/ /bal po'i blon po 'khor g.yog rnams kyis mang yul gyi grong bar du skyel thung byas so/ /brag dang chu 'thab pa'i 'phrang la khal rnams phog rin po che rnams phreng
skyed byas/ lha rnams zhabs thang du byon kyang zer/ de nas drel dang / rnga mo/ glang po che sogs la khal bkal/ lha rnams rang rang gi khal la chibs nas byon te/ bod kyi
yul du chags phebs so/ /der bod blon dang bod 'bangs rnams kyis rol mo du ma thogs te/ bsu ba rgya chen po byas so/ /de nas rgyal pos dga' ston gyi gdan sar byon te/ lha
gcig khri btsun dang mjal ba la mthong lugs gsum du byung ste/ phyogs bcu'i de bzhin gshegs pa rnams kyi snang ba la/ rgyal po dang btsun mo gnyis mdzad pa bcu gnyis kyi
tshul gyis sems can gyi don byed pa'i snang ba byung ngo / /sa bcu'i byang chub sems dpa' rnams kyi snang ba la/ 'phags pa spyan ras gzigs rgyal po srong btsan sgam po'i
sku sprul/ jo mo khro gnyer can bal mo bza' khri btsun du sku sprul nas/ sems can gyi don byed pa'i snang ba byung ngo / /mi nag tha mal pa rnams kyi snang ba la/ rgyal
po dang btsun mo gnyis skyems la gsol res byed pa dang / skud pa 'khel res byed pa'i snang ba byung ngo / /de nas rgyal po dang btsun mo gnyis blon po'i tshogs dang bcas
pa pho brang du bzhugs pa la/ rgyal po ni yi dam lha'i drung nas phyir mi 'byon par/ mchod pa 'bul zhing smon lam 'debs so/ /der lha gcig khri btsun gyi thugs kyi dgongs
pa la/ rgyal po 'di rigs gzugs dpal gyis mdzes shing / yon tan du ma dang ldan pa zhig 'dug pa la/ phyi rol du ye mi 'byon pa 'di/ mtha'i dmag la 'jig pa yin thag chod/
de la mi

'jig pa'i thabs cig byed dgos/ rin po che baiDUrya'i lhung bzed la gsol ba btab na/ zas chang dpag tu med pa 'ong bas/ bod 'bangs rnams la byin nas las la bskul te/ mkhar las
rgya chen po zhig bya dgos bsams te/ der rgyal po la'ang zhus/ phyi nang gi blon po bka' la gtogs pa thams cad la'ang gros byas te/ baiDUrya'i lhung bzed zas sna mang
pos bkang / rin po che'i khri la bzhag nas gsol ba btab pas/ zas chang ci 'dod pa byung ba dang / bod 'bangs rnams la byin nas/ shing mo lug gi lo la mkhar las kyi rmang
bting / mtho dman gyi tshad la gyang skor sum cu brtsegs pas mtho zhing rgya che ste/ logs re la rgyang grag re yod pa sgo mo che lho phyogs su bstan pa/ mkhar dmar po dgu
brgya/ rtse mo rgyal po'i sku mkhar dang stong tham pa/ mkhar thams cad kha bad rin po che'i rgyan/ mda' yab/ pu shu/ dril bu g.yer kha'i sgra 'khrol ba/ de'i bkod pa mdzes
shing / legs pa'i dbang du byas na/ lha'i dbang po'i rnam par rgyal ba'i khang bzang dang 'dra ste/ blta bas chog mi shes pa/ rin po che sna tshogs kyis brgyan pa/ dar
sna tshogs kyi dra ba dang dra ba phyed pas brgyan te yid du 'ong ba'o// 'jigs pa'i dbang du byas na/ srin po'i grong khyer langka pu ri dang 'dra bar mkhar thams cad
kyi rtse la mtshon cha dang mdung dar dmar po bcu re 'phyar te dar yug gis sbrel ba'o/ /btsan pa'i dbang du byas na/ mtha'i dmag dpung byung yang / mi lngas bsrungs pas thub
pa'o/ /gzhan yang lho phyogs kyi lcags ri la| zabs su 'dom bcu'i dong brus nas/ de'i steng du spang leb bsgrigs/ de'i steng du so phag bsgrigs pas/ de'i steng du rta
gcig gis rgyugs kyang / rta bcus

lhan du rgyugs pa lta bu'i sgra 'ong ba'o/ /lho phyogs su so phag gi mkhar la dpe blangs nas/ brag lha bkra shis kyi gzhal yas khang bya ba/ khri btsun rang gi sku mkhar dgu
thog yod pa zhig brtsigs te/ mtha' gru che zhing mtho la legs pa/ bkod pas mdzes pa zhig brtsigs so/ /rgyal po'i sku mkhar dang / btsun mo'i sku mkhar gnyis kyi bar lcags
zam gyis sbrel te/ de'i 'og na/ dar dang / rnga yab dang / dril bu g.yer kha'i sgra 'khrol ba/ rgyal po yab yum phar gshegs tshur gshegs mdzad pa'o/ /de lta bu'i pho brang
'gran zla dang bral ba ngo mtshar che zhing mdzes pa zhig legs par tshar nas/ rje blon kun gyis dga' ston rgya chen po mdzad do/ /bal mo bza' khri btsun gdan drangs
pa'i le'u ste bcu gnyis pa'o// //bcu gsum pa/ rgya mo bza' kong jo gdan drangs pa'i skor/ de nas yang blon po mgar gyis/ rgyal po'i drung du phyin te/ rgya nag gi lha gcig
de'ang gdan 'dren pa'i bka' gnang bar zhu zhes zhus so/ /yang rgyal pos gser gyi dong rtse bdun bskur nas/ 'di la zhu rten gyis shig gsungs so/ /rin po che'i khrab la padma
rA ga'i phra brgyab pa zhig bskur nas/ 'di lha gcig de'i rin du phul cig gsungs so/ /gser phye bre gang bskur nas 'di gar dgos su thong zhig gsungs so/ /rgyal po des
bka' lung mi 'dra ba lan gsum btud mar gsung du 'ong gis/ de'i dus su 'di gsum re re bzhin gtod cig gsungs nas/ bka' shog gi shog dril gsum bskur ro/ /'phral gyi yo byad
gos dang rgyan la sogs pa/ rnga mo dang / drel la sogs pa la bkal ba'i khal mang po brdzangs

so| |nyin mtshan dang lam 'phrang gang du'ang rje btsun ma sgrol ma la gsol ba 'debs gin song zhig gsungs so/ /de nas mgar gyis rgyal pos bskur ba thams cad khyer khal rnams
ded/ blon po rta pa brgya dang lhan du me pho spre'u'i lo zla ba bzhi pa'i tshes brgyad skar ma rgyal dang 'dzom par rgya nag tu chas so/ /der rgya nag zim shing / bkra
shis khri sgo/ rgya rje tha'i dzung bzhugs pa'i pho brang gi sgo drung du slebs so/ /de na ni mi khyim 'bum tsho tsam yod pa/ logs re la nyin lam re yod pa sgo mo che bzhi
yod pa/ mthong ba tsam gyis dngangs zhing 'jigs pa zhig 'dug go /der rgya gar chos kyi rgyal po'i blon po rta pa brgya tham pa/ rgya mo kong jo 'dod pa la slebs so/ /ge
sar dmag gi rgyal po'i blon po rta pa brgya kong jo 'dod pa la slebs so/ /stag gzig nor gyi rgyal po'i blon po rta pa brgya yang kong jo 'dod pa la slebs so/ /bha ta hor
gyi rgyal po'i blon po rta pa brgya yang kong jo 'dod pa la slebs so/ /mi rigs mi 'dra ba'i gnye bo rta pa lnga brgya rgya rje'i drung du dus gcig la slebs so/ /der rgya
gar ba rnams shar sgo na yod/ ge sar ba rnams lho sgo na yod/ /stag gzig pa rnams nub sgo na yod/ hor rnams byang sgo na yod/ bod blon rnams byang shar mtshams su bsdad
do/ /der blon po gzhan ma rnams kyis zhu rten phul te mjal phrad byas so/ /bod blon rnams kyis mjal bar zhus pas/ sgug tu bcug zhag bdun song ba dang / rgyal po 'khor dang
bcas pa pho brang gi phyi rol du byon pa la/ mgar gyis gser gyi dong rtse bdun po de/ zhu rten du phul/ rin po che baiDUrya'i khrab la padma rA ga'i phra brgyab pa rgyal
po'i drung du bzhag ste/ mgar na re/ rgyal po chen po rin po che

baiDUrya'i khrab 'di/ yon tan du ma dang ldan te/ mi nad phyugs nad byung ba'i tshe khrab 'di gon nas grong khyer la bskor ba byas na nad thams cad zhi bar 'gyur/ sad dang
ser ba byung ba'i tshe 'di gon nas zhing bskor na/ sad dang ser ba thub/ 'khrug pa byed pa'i tshe 'di gon na g.yul las rgyal bar 'gyur ro/ /'dzam bu'i gling na khrab 'di
la gong thang dpyad pas mi chod/ 'di lha gcig de'i rin du 'bul lo/ khyed kyi lha gcig mdzangs ma de/ nged bod kyi rgyal po'i btsun mo la gnang bar zhu byas pas/ rgyal po
des mgar la mig 'bur tshugs su gzigs nas/ rgyal po 'khor bcas kyis mi 'os pa'i khrel gad chen pos bgad de/ rgyal po de'i zhal nas mi srid pa'i gtam shin tu mtshar che/ nga
ni rgya nag spyi bo rgyal po nas deng sang phan rgyal brgyud ma chad pa zhig yin/ khyod bod kyi rgyal pos nga'i stobs dang mnga' thang gi dod mi pher te/ 'on kyang khyed
rnams thag ring nas phebs 'dug da lan phyir log la/ khyod rang gi rgyal po de la dge ba bcu dang ldan pa'i rgyal khrims 'cha' e nus dris la shog de nus na bu mo ster/ mi
nus na mi ster gsungs pas/ blon po mgar na re/ 'phrin re re la/ rgya bod kyi bar la phar 'gro tshur 'gro byas na/ lha gcig spyan drangs pa'i thabs med/ khyed kyi gsung
de'i lan du/ nged bod kyi rgyal pos 'di bskur ba lags zer nas/ shog dril dang po de rgyal po la phul bas/ rgyal pos kha phye nas gzigs pas/ mthing shog la gser gyis bris
pa/ rgya nag gi yi ger 'dug ste/ khyed rgya nag gi rgyal po la khrims yod/ nga bod kyi rgyal po la chos khrims med de/ rgyal po khyed dge ba bcu'i rgyal khrims yod pa la
dgyes nas bu mo ster na/ ngas sku

lus kyi bkod pa lnga stong du sprul nas/ dge ba bcu'i khrims nyi ma gcig la 'cha' nus pa byed do/ /de ngo mtshar mi che'am/ de ltar byas kyang bu mo mi ster na/ ngas sprul
pa'i dmag khri phrag lnga btang nas/ khyed bsad/ lha gcig phrogs/ yul khams thams cad bcom la bzhag go zhes bya ba 'dug pas/ rgyal po de shin tu skrag par gyur te/ skrag
kyang mi skrag pa ltar byas nas/ khyed bod kyi rgyal po de kha pho shin tu che bar 'dug khyed bod kyi yul na gtsug lag khang brtsig pa'i nus pa'i stobs yod dam med/ de bzhin
yod na bu mo ster/ med na mi ster/ da lan song la dris la shog gsungs pas/ yang mgar gyis bka' shog gi shog dril bar pa de rgyal po'i phyag tu phul nas/ 'phrin re re
la bod du 'gro ba mi 'ong bas/ rgyal po khyed kyi gsung de'i lan 'di lags pas gzigs par zhu byas pa dang / rgyal pos kha phye nas gzigs pas 'di ltar ro/ khyed rgya nag gi
yul na chos dar/ gtsug lag khang brtsig pa'i stobs yod/ nga bod kyi rgyal po la gtsug lag khang brtsig pa'i nus pa med de/ rgyal po khyed gtsug lag khang brtsig pa la dgyes
nas/ lha gcig ster na/ ngas sku lus kyi bkod pa lnga stong du sprul nas/ gtsug lag khang brgya rtsa brgyad bzhengs la/ sgo thams cad khyed kyi phyogs su bstan no/ /de
ngo mtshar mi che'am/ de ltar byas kyang bu mo mi ster na/ ngas sprul pa'i dmag khri phrag lnga btang nas/ khyed gsod/ lha gcig phrogs/ yul khams thams cad bcom la bzhag
gi zer ba 'dug pas/ rgyal po de shin tu skrag par gyur to/ /der skrag kyang mi skrag pa khad byas nas/ khyod kyi rgyal po de kha pho shin tu che bar 'dug khyod kyi yul na
'dod yon lnga la longs spyod pa

yod dam med/ de yod na bu mo ster/ med na mi ster/ da lan song la dris la shog zer bas/ yang mgar gyis shog dril tha ma de rgyal po'i phyag tu phul nas/ 'phrin re la rgya bod
bar la 'gro mi 'ong / rgyal po khyed kyi gsung de'i lan 'di lags pas gzigs par zhu zhes zhus pas/ der rgyal pos kha phyes nas gzigs pas 'di ltar ro/ khyed rgya nag gi
rgyal po nor longs spyod yod/ nga bod kyi rgyal po la longs spyod de bzhin med de/ rgyal po khyed nor longs spyod yod pa la dgyes nas bu mo ster na/ ngas sku lus kyi bkod
pa lnga stong du sprul nas/ gser dngul gyi longs spyod/ 'bru dang / dar zab dang / gos dang / rgyan dang / zas kyi longs spyod rnams lha'i longs spyod la 'gran nus pa tsam
byed la/ gzhan yang phyogs bzhi nas las sgo re phyes nas/ khyed mtha'i nor rdzas thams cad kyang dbang med du nga'i sgo drung du 'du zhing / longs spyod dang ldan par
byed do| |de ngo mtshar mi che'am/ de ltar byas kyang lha gcig mi ster na/ ngas sprul pa'i dmag khri phrag lnga btang nas/ khyod gsod/ lha gcig phrogs/ yul khams thams cad
bcom la bzhag gi bya ba 'dug pas/ rgyal po de sngar bas kyang skrag par gyur te/ rgyal po de'i thugs la nga'i bu mo 'di 'dod mkhan mang yang / phugs su bod kyi rgyal po
'di la ster dgos pa 'dra bsam zhing / thugs ma bde bar pho brang du byon no/ /de nas yab rgyal po dang / yum btsun mo dang / sras rgyal bu dang / lha gcig rnams gros byas
pas/ yab na re/ chos rgya gar nas byung ba yin/ khong drin che bas rgya gar chos kyi rgyal po la ster gsungs so/ /yum ser sna che bas stag gzig nor gyi rgyal po la ster
zer ro/ /rgyal bu lus rtsal

bzang ba la dga' bas/ hor la ster zer ro/ /lha gcig rang skye gzugs legs pa la dga' bas/ mi tshe hril por 'grogs pa'i rten grogs gal che zer nas/ ge sar dmag gi rgyal po la
mos pa byung ngo / /der bod la dga' ba gcig kyang ma byung ngo / /der rgyal po'i zhal nas/ khyed gnye bo rnams la nye ring med/ rig pa gang rno ba zhig la ster bas/ rig
pa 'gran zer ro/ /rgyal po de'i bla g.yu bzhag sgor mo bya ba/ che chung ni phub chung tshad tsam pa/ bkrag che ba/ mig gcig mtha' na yod pa/ mig gcig dkyil na yod pa/ nang
gi mig kyang phug gi spa rim lta bur yod pa de dang / dar yug gcig blon po tshan lnga po la gtad nas/ g.yu 'di'i mig tu dar yug 'di sus tshud pa la/ lha gcig ster zer
ro/ /der blon po gzhan rnams dbang che bas/ sngon la khong tshos g.yu khyer te| thabs sna tshogs byas nas/ nyi ma mang po lag 'grim gyis brgyus pas/ sus kyang ma tshud nas/
blon po mgar la gtad de/ nged rnams kyis nu ji ltar byas kyang ma tshud/ khyed rang e tshud ltos shig zer nas/ g.yu dar yug dang bcas pa gtad do/ /der mgar rig pa can
des/ sngar nas rgya'i grog ma gcig zan dang 'o mas gsos te/ mtheb mo tsam du song ba dang / de'i sked pa la dar skud btags te/ dar yug gi spyi bo bsdus nas btsim ste/ grog
ma de g.yu mig tu btsud do/ /dar g.yu de lag tu blangs nas phu btab pas/ rlung gis ded nas/ mtha'i mig tu thon byung ngo / /de nas grog ma'i rked pa nas dar skud dkrol
te/ nur gyis 'then pas/ g.yu mig tu dar yug tshud do/ /nged kyis 'di bzhin byung yod pas/ lha gcig zhu byas pas/ da rung rig pa 'gran no zer

nas/ bod la brnyas pa byas ma byin no/ /yang de'i sang lug lnga brgya gtad nas/ 'di rnams sang gi nyi ma la bsad zin pa/ bshas zin pa/ sha zos zin pa/ pags pa mnyes zin pa
la lha gcig ster zer ro/ /der bod blon rnams kyis mi res lug re bsad/ so sor bshas/ sha logs shig tu spungs/ pags pa logs shig tu spungs te/ sha lcung mo tsam re tshwa la
bsgres shing sgrin la skyur te/ zar bcug pas/ zos zin to/ /pags pa rnams gral mgo nas phur ba re byas btang bas/ gral gzhug tu snum byug ran par byung / yang 'og ma des
snum byug ste phur ba re byas pas gral mgor thul lo/ /gzhan ma rnams la bltas pas gang yang ma zin par 'dug go /nged kyi 'di bzhin byung yod/ gzhan gyis ma byung bar 'dug
pa/ lha gcig zhu'o byas pas/ da rung rig pa 'gran zer nas ma byin no/ /yang chang ben brgya gtad nas/ 'di rnams sang gi nyi ma phyed tshun la 'thung zin pa/ ma bor ba/ ma
bzi ba su byung ba la lha gcig ster zer ro/ /yang mgar gyis bod blon rnams la snod chung chung re btsug nyung re drangs te/ thog mar hub re 'thung cig byas pas/ 'thung
zin pa/ ma bo ba/ ma bzi ba byung nas/ gzhan rnams la bltas pas/ phor pa chen po chang gis bkang ste/ 'thung ma zin dogs nas khrog rgyab pas/ bzi zhing skyugs te bo 'dug
go /yang nged kyis 'di bzhin byung yod/ gzhan gyis ma byung bar 'dug pas/ lha gcig zhu'o byas pas/ da rung rig pa 'gran zer nas/ bod la brnyas pa byas ma byin no/ /yang rta
ma brgya/ bu brgya gtad nas/ 'di tsho ma bu phyogs gcig tu ngo shes pa la lha gcig ster zer ro/ /yang gzhan gyis ma shes/ mgar gyis rta ma bu rnams phyogs

gcig tu bzung nas zhag gcig tu rtswa byin cing chu ma byin no/ /de'i sang rte'u rnams kyi khrod du btang bas/ rang rang gi ma gang 'dug rtsa nas 'o ma 'thungs so| |der ngo
shes/ nged kyis ngo shes/ gzhan rnams kyis ma shes pas/ lha gcig zhu'o byas pas/ da rung rig pa 'gran zer nas ma byin no/ /yang de'i sang bya mo brgya bu brgya gtad nas/
'di rnams ma bu phyogs gcig tu sus ngo shes pa la lha gcig ster zer ro/ /yang gzhan gyis ma shes/ mgar gyis thang yangs cig la/ sbang ma gtor nas bzhag ste/ der bya rnams
kha gtad do/ /de gnyis gnyis lhan du zos so/ /skye'i 'og nas za zhing spyod pa 'tshub pa 'di rnams bu yin/ de min rnams ma yin no byas pas ngo shes/ nged kyis ngo shes/
gzhan gyis ma shes pas/ lha gcig zhu'o byas pas/ da rung rig pa 'gran zer nas ma byin no/ /yang gsam gyi shing ldum po brgyad gtad nas/ 'di rnams kyi mgo mjug sus shes pa
la ster zer ro/ /yang gzhan gyis ma shes so/ /mgar gyis shing de rnams chu 'gram du khyer nas chu la bskyur bas/ rtsa ba lji bas thur du song / rtse mo yang bas gyen du
lus so/ /nged kyis ngo shes/ gzhan gyis ma shes pas/ lha gcig zhu byas pas/ da rung rig pa 'gran zer nas ma byin no/ /der dgong cig pho brang nas rnga bo che brdung ba dang
/ blon po gzhan rnams pho brang du song / bod blon rnams kyi gnas mo de na re/ blon po gzhan rnams pho brang du song / khyed cag tsho yang mi 'gro'am/ phyin pa legs so
zer bas/ mgar na re/ nged la shog kyang mi zer/ rnga de ci yin cha med byas pas gnas mo na re/ blon po gzhan rnams song ba na/ khyed la shog mi zer kyang / 'gro ba yin mod
zer ro/ /

der blon pos rnga de la skyon can du go nas blon po rnams khrid/ sgo re re bzhin 'dren gin/ sgo la rams dang tshos kyi khu bas mtshan ma 'debs gin pho brang du phyin no/ /pho
brang na blon po gzhan rnams 'tshogs 'dug go /der rgyal pos/ do dgong blon po thams cad la ston mo zhig byas nas/ srod kyi mun nag la/ rgyal po'i zhal nas/ khyed rang
blon po thams cad phyir song la/ rang rang gi khang pa rnyed pa gyis shig de sus rnyed pa la bu mo ster gsungs so/ /der mgar gyis pho brang nas mar me g.yar te/ sgo re re
bzhin 'den gin/ sngar gyi mtshan ma rnams bltas phyin pas/ rang gi khang pa rnyed do/ /sang nam langs pa dang / blon po gzhan rnams bltar phyin pas/ la la gzhan gyi khyim
du tshud/ la las sgo ma rnyed nas rgya srang na nyal 'dug go /yang mgar gyis nged kyi khang pa rnyed/ gzhan rnams kyis mi rnyed par 'dug lha gcig zhu'o byas pas/ rgyal
po'i zhal nas da ni zhag gsum gyi nyin shar sgo'i thang la/ bu mo mtshar sdug dang ldan pa sum brgya rgyan gyis brgyan nas gral byed/ de'i khrod du lha gcig 'jog pas/ de
ngo sus shes pa la bskur ba yin gsungs so/ /de nas mgar gyis gnas mo de dang lus 'brel shing mthun par byas/ zas chang gis mgo bskor te dga' ba'i gtam smras nas/ nged blon
po rnams kyis rgya nag tu sleb nas lo gcig 'gro/ rig pa de nged rno/ lha gcig 'di nged kyis thob pa la brnyas pa byas ma byin/ lha gcig 'phrul gyi kong jo 'di ma mthong
ba la sgra che ba g.yu 'brug sngon mo dang 'dra ba zhig 'dug lha gcig de dang khyod gnyis shin tu mthun par yod 'dug pas/ khyod kyis ci 'dra zhig legs par ston dgos/ da
ni shin tu gal che bar yod do//

da ni zhag gsum gyi nyin kong jo bu mo sum brgya'i dkyil du gral bsgrigs nas/ shar sgo'i thang la 'jog pas sur thob pa la ster ba yin gsungs te/ blon po gzhan rnams dbang che
bas sngon la kho tsho 'dom du 'ong / khong tsho gang rung gis ngo shes nas khyer las che/ nged kyi thob par dka'/ gal te khong tshos ngo ma shes par 'dug nas/ nged kyis
ngo shes na'ang / brnyas pa byas mi bskur las che/ gzhan yang las kyi dbang gis thob kyang / ci 'dra zhig yod ma shes pas/ khyod kyis legs par ston dgos/ ngas khyod rang
gi khyo byas la 'dir sdod/ lha gcig blon po gzhan ma rnams la bskur bas chog byas nas/ gser phye bre gang po de brngan pa la byin no/ /der gnas mo na re/ khyed bod blon
rnams bden/ rgyal pos nye ring che/ rgyal po gcig po min te/ khyed bod la dga' ba mi gcig kyang mi 'dug bod yi dwags kyi rgyal khams yin zer gyin 'dug lha gcig 'di blon
po gzhan rnams kyis thob tu re 'dug cing / khong tsho rig pa lan cig rno yang ster bar 'dug lha gcig 'phrul gyi kong jo 'di/ nga'i dpon mo yin pas rgyus nga che ste/ rgya
nag rtsis la mkhas pas/ rtsis kyis ngo shes na/ nga gsod 'ong bas/ ngas 'chad mi nus zer ro/ /der mgar na re/ rtsis kyis ngo mi shes pa'i thabs nga la yod zer nas/ khyim
gyi nang du sgo bsdams te/ sgyed po chen po gsum btsugs/ de'i steng du zangs chen po chus bkang ba gcig bzhag chu de'i steng du bya sna tshogs kyi spu gtor/ phub dmar po
zhig gis kha bcad/ de'i steng du gnas mo bzhag gnas mo'i mgo la rdza ma g.yogs/ rdza ma'i mgo la dra bas g.yogs/ rdza ma la bug pa phug bug pa dang dra mig gi nang du zangs
dung bcug

nas/ 'di nas tshur bshad pa'i rtsis kyis zin kyang yid ches mi 'byung bas/ khyod kyis legs par shod cig byas so/ /der gnas mo na re/ blon po chen po legs par yid la zungs shig
lha gcig 'phrul gyi kong jo de/ bu mo gzhan pas che rgyu med/ /skye gzugs gzhan pas legs rgyu med/ /rgyan gos gzhan pas bzang rgyu med/ /de la mo yi khyad chos ni/ /sku
mdog sngo la dmar ba'i mdangs chags pa zhig yod/ zhal nas utpal sngon po'i dri bro ba/ lus dri zhim pas g.yu'i sbrang ma gcig 'khor gin yod/ mkhur tshos g.yas pa'i steng
na cho lo ris/ g.yon pa'i steng na padma ris/ dpral ba'i dkyil na sindhu ra'i thig le'i steng na/ Arya tA ra nas tsam zhig yod/ so la so zho yod/ og ma la og zho yod/
lha gcig kong jo de/ bu mo sum brgya bsgrigs pa'i tha mar yang mi 'ong / dkyil du yang mi 'ong / g.yon gral nas bsgrigs pa'i drug gi gong du 'ong / lha gcig de lus dang gos
la gya bsrung ste/ lus dang gos la reg sa med pas/ mda' gsar pa zhig la dar leb rgan kha gang thogs la/ lha gcig gi rtsar sleb pa dang / mos dar gos sham bu lnga brtsegs
steng na dri ma lcam me ba zhig gon yod pas/ de'i gong ba nas mda'i ltong gis bzung la 'then cig zer ro/ /der mgar gyis/ chas de rnams bshig lus sems dga' bdes khyab par
gyur nas/ nged bod blon rnams sngon chad kyang mgo thon/ da rung mgo thon pa zhig dgos so/ /nged tshos rgya nag tu tshong la 'ongs pa yang min no/ /bshes gnyen skyong
du 'ong ba yang min no/ /lha gcig 'di spyan drongs na/ nged rnams mgo thon pa yin pas/ brtag pa legs po byed dgos so/ /da ni zhag gsum gyi nyin bu

mo sum brgya'i dkyil nas/ sus ngo shes pa la ster bar thag chod 'dug pas/ spyang glen ma nor ba zhig byed dgos zer ro/ /de nas zhag gsum gyi nyin par bu mo rgyan gyis brgyan
pa sum brgya shar sgo'i thang la bsgrigs so/ /rgya nag gi mi thams cad ltad mo la 'tshogs/ der rgyal po'i zhal nas/ blon po rnams sngar gyi go rim bzhin bdoms shig gsung
ngo / /der rgya gar chos kyi rgyal po'i blon po rnams byung ste/ gral gyi dkyil nas bu mo chas bzang zhing mdzes pa gnyis khrid nas gcig min kyang gcig yin te 'ong zer
nas/ 'u sgra dang bso sgra 'debs kyin song ngo / /de'i rjes la stag gzig nor gyi rgyal po'i blon po rnams byung ste/ bu mo mdzes ma gnyis khrid nas sngar ltar byas nas song
ngo / /de'i rjes la ge sar dmag gi rgyal po'i blon po rnams byung ste/ bu mo mdzes ma gnyis khrid nas/ snga ma ltar byas nas song ngo / /de'i rjes la bha ta hor gyi rgyal
po'i blon po rnams byung ste/ bu mo mdzes ma gnyis khrid nas snga ma ltar byas nas song ngo / /der blon po mgar gyis bltas pas/ de rnams thams cad min par shes te/ rab
tu dga' nas 'dzum mul gyis shor ro/ /der mgar gyis mda' de lag tu khyer/ bod blon rnams khrid de/ g.yon gral du gtad phyin nas/ gral gyi mtha' ma'i bu mo de la/ mgar na
re/ 'di ni bshan pa'i bu mo 'dra/ /lag pa 'di yi dmar lugs sam/ /de yi gong na 'dug pa de/ /rdza mkhan zhig gi bu mo 'dra/ /lag pa'i ser kha mang lugs sam/ /de yi gong na
'dug pa de/ /shing mkhan zhig gi bu mo 'dra/ /gos log 'di yi skya lugs sam/ /de yi gong na 'dug pa de/ khrab mkhan zhig gi bu mo 'dra/ /steng gos 'di yi snum lugs sam/
/de yi gong na

'dug pa de/ /phyis mkhan zhig gi bu mo 'dra/ /'breng bu 'di yi mang lugs sam/ /de yi gong na 'dug pa de/ /mgar ba zhig gi bu mo 'dra/ /gos kyi thu ba'i nag lugs sam/ /de yi
gong na 'dug pa de/ /dar 'thag bu mo yin pa 'dra/ / dar zab lus la gon lugs sam/ /de yi gong na 'dug pa de/ /lha gcig kong jo yin pa 'dra/ /sku mdog sngo la dmar mdangs
chags/ /zhal nas utpal sngon po mnam/ /dri zhim g.yu yi sbrang ma 'khor/ /mkhur tshos cho lo padma ris/ / dpral ba rje btsun sgrol mas mtshan/ /so tshags dam zhing so zho
can/ /'phrul chen bu mo gzhan bas mdzes/ /zhes pa la sogs pa'i yon tan brjod nas/ lha gcig gi gos kyi gong ba nas/ mda'i ltong gis bzung nas 'then pas/ lha gcig ngu zhing
blon po'i phyir 'brangs so/ /der lha gcig bshum pa la/ blon po mgar gyis spro ba bskyed pa'-i glu blangs te/ thon mi sambhoT dang / 'bri se ru gong ston gnyis kyis ram
bu bteg nas 'di skad do/ /e ma ngo mtshar che/ /lha gcig kong jo khyed/ /bdag gi tshig la gson/ /bkra shis nyams su dga'/ / bod kyi rgyal khams na/ /rin chen lnga las grub/
/rgyal po'i pho brang na/ /mi rje lha yis mdzad/ /srong btsan sgam po de/ /rigs gzugs dpal gyis brjid/ / mthong na sems yid 'phrog /thugs rje chen po lags/ /rgyal srid
chos bzhin bskyangs/ /'bangs rnams bka' la nyan/ /rgyal blon 'khor 'bangs rnams/ / dga' skyid glu ru len/ /chos kyi nyi ma shar/ /dpa' gyi sgron me bteg /ri la shing sna
tshang / /sa gzhi yangs pa la/ /'bru sna lnga yi tshogs/ /go mtshams med par skyes/ /gser dngul zangs lcags sogs/ /rin chen du ma yod/ /gnag

rta lug gsum rgyas/ /dga' skyid de ltar yod/ /e ma ngo mtshar che/ /lha gcig kong jo gson/ /zhes glu blangs pas/ lha gcig gi bsam pa la/ de ltar bden na nga rang gi yul dang
'dra bar 'dug bsams nas/ mchi ma phyis te/ blon po'i phyir 'brangs so/ /blon pos rta la bskyon te/ khrom bskor nas/ rgya hor gnyis las lhag pa nged bod yin/ lha gcig nged
kyis spyan 'dren pa yin pas/ thams cad khar mdzub mo chug la sdod byas so/ /der rgya nag gi mi rnams kyis smre sngags bton te/ nged kyi lha gcig mdzangs ma de/ bod ngan
pas khyer zer ro/ / der rgyal po'i zhal nas blon po gzhan rnams la'ang / khyed rnams kyang nged rgya nag pa'i gnyen zla yin pas/ khyed rang tshos 'doms pa'i bu mo rnams
khrid la/ so so'i yul la song shig gsung ngo / /der blon po mgar gyis lha gcig la/ da ni bod du 'gro thabs gyis shig byas nas btang ngo / /der lha gcig gis pho brang du
phyin pas/ yab rgyal po'i zhal nas/ khyod bod kyi rgyal po'i btsun mor 'gro dgos gsungs pas/ lha gcig na re/ chos med pa/ yul ngan pa/ pha ming dang mi 'phrad pa'i sa thag
ring ba der nga mi 'gro zer/ yab kyi zhal nas/ khyod de skad ma zer 'gro dgos/ bod kyi rgyal po de mngon shes rdzu 'phrul mthu stobs dang ldan pa gcig yod par 'dug ngas
ji skad smras kyang / khos bod yul du ma phyin par/ lan yi ge'i nang du 'ong gin 'dug khyod mi 'gro ba khong gis shes nas/ dmag khri phrag lnga tsam 'dir byung nas/ nga
bsad/ khyod khyer/ yul mkhar thams cad bcom na ji tshug byed/ blon po de'i byed lugs la ltos dang / de bas phyin pa legs so gsungs pas/ der lha gcig gis yab la phyag 'tshal
te

gsol ba/ yab gcig rgyal pos bka' gnang ngam/ /a ma yum gyis gnang lags sam/ /jo jo ming pos tshig shor ram/ /e ma mi srid ngo mtshar che/ /bod kyi yul der bdag gtong na/ kha
ba can gyi yul phyogs der/ /bsil zhing grang la sa rong rtsub/ /lha klu 'dre srin gdug pa mang / /gangs ri gcan gzan mche ba 'dra/ /brag ri 'brong gi rwa dang 'dra/ /nyams
mi dga' zhing blo mi bde/ /'bru sna mi 'khrungs mu ge'i gnas/ /gdol pa sha zan srin po'i rigs/ /spyod pa rtsing ba kla klo'i mi/ /mtha' 'khob sangs rgyas zhabs ma bcags/
/chos med ma rig mun pa'i gling / /mchod pa'i rten dang gnas med cing / /bsod nams bsog pa'i rten med pas/ /de 'dra'i yul du 'gro dgos na/ /yab kyi mchod gnas yi dam
lha/ /shAkya mu ne bdag la zhu/ kha ba can ni bkres pa'i yul/ /rin chen bang mdzod bdag la zhu/ kha ba can ni bsil la grang / /tshe gcig dros pa'i gos cig zhu/ /bod ni gdol
ba gtsang btsog med/ /g.yog mo'i skyo grogs bdag la zhu| |de ltar mtha' 'khob yul phyogs der/ /bod kyi mi dang 'grogs pa'i dus// bdag gis spyod lam ji ltar bya/ /zhes
mchi ma phyis nas zhus pas/ yab kyis thugs brtse ba'i bka' gnang ba/ nga yi mig dang 'dra ba'i bu mo khyod/ /bod ces bya ba kha ba can gyi yul/ /yul las khyad par 'phags
pa de yin te/ / gangs ri rang bzhin mchod rten grub pa'i gnas/ /mtsho bzhi g.yu yi maNDal bkram pa 'dra/ /ya mtshan gser gyi me tog rgyas pa'i gling / /bsil la mdzes pa lha
gnas gzhal yas khang / /chu bo bzhi 'bab shing rtsi nags kyis mdzes/ / 'bru sna lnga 'khrungs rin chen sna tshogs 'byung / /rkang bzhis kun khyab rtsi thog

mar la spyod/ /de ltar ngo mtshar che ba'i gnas mchog der/ /rin chen rgyan gyis mdzes pa'i pho brang na/ /mi rje lha yis mdzad pa'i rgyal po de/ /'phags pa thugs rje chen po
dngos su 'dug /thabs mkhas thugs rje ldan pa'i rgyal po yin/ /mi dge bcu spangs dge bcu'i khrims la gnas/ /mnga' thang dpal 'byor 'dod rgu'i dpal la spyod/ /yon tan mtha'
yas rgyal po lha yi sras/ / dpa' mdzangs kun 'dzom 'khor rnams byang chub sems/ /de 'dra'i gnas su bu mo khyod song shig /mdzes ma khyod kyi bsod nams bsags pa'i rten/
/ bdag gi mchod gnas ston pa'i sku gzugs 'di/ /yon bdag lha dbang brgya byin khong gis mdzad/ /rgyu ni rin chen rnam pa bcu las grub/ /'di yi bzo bo bi shwa karmas mdzad/
/rab gnas sangs rgyas nyid kyis mdzad pa lags/ /de ltar 'gran med rgyal ba'i sku gzugs 'di/ /mthong thos dran reg gsol ba btab gyur pas/ /sangs rgyas myur du thob par rgyal
bas gsungs/ /de ltar phan bde 'byung ba'i jo bo 'di/ /bdag gi snying dang 'dra bar phangs na yang / /mdzes pa'i bu mo khyod la bdag gis brdzangs/ /rin chen bang mdzod
mang po nor gyi gter// bdag la gces pa'i rin chen mang po yang / /mdzes ma'i bu mo khyod la bdag gis brdzangs/ /gser g.yu brtsegs pa'i yig tshang chen mo dang / /gtsug
lag yi ge sum brgya drug cu dang / /gser g.yu rgyan gyi rnam pa mang po yang / /mdzes pa'i bu mo khyod la bdag gis brdzangs/ /g.yos sna zas kyi rnam pa mang po dang // btung
ba skom gyi sbyor thabs mang po dang / /gser sga g.yu yi ka leb can la sogs/ /mdzes pa'i bu mo khyod la bdag gis brdzangs/ /za 'og stan thul seng

ge bya brgyad ma/ /ljon shing cho lo nor bu ris su bris/ /rgyal po ngo mtshar skye phyir khyod la brdzangs/ /rgya yi gab tse gtsug lag sum brgya po/ /legs nyes ston pa'i las
kyi me long yang / /mdzes pa'i bu mo khyod la bdag gis brdzangs/ / bkod pa rig byed mdzes par byed pa yi/ /yid 'ong rgyan gyi khyad par 'phags pa dang / /bzo'i rig byed
drug cu tham pa yang / /mdzes pa'i bu mo khyod la bdag gis brdzangs/ /bzhi brgya rtsa bzhi'i nad rnams 'joms pa'i sman/ / brtag thabs brgya dang dpyad lnga spyad drug dang
/ /sbyor sde bzhi la sogs pa bdag gis bskur/ /tshe gcig dros pa'i dar gos za 'og sogs/ kha dog sna tshogs ldan pa'i rgyan gos kyang / /stong phrag nyi shu bu mo khyod
la brdzangs/ / rigs gzugs lta na sdug cing mdzes pa yin/ /sems mthun skyo grogs byed pa'i bu mo yang / /nyi shu rtsa lnga khyod kyi 'khor du brdzangs/ /e ma 'bral bar mi
phod bu mo khyod/ /brtse ba'i snying gtam yin pas sems la zhog kha ba can gyi mi rnams 'dul don du/ khyod kyis bya ba spyod lam 'di bzhin gyis/ /lta ba yangs shing spyod
lam zhib bar mdzod/ /phyi nang bya ba kun la mkhas par mdzod/ /ngag 'jam smra mkhas gzhi ma legs par mdzod/ /rje la gus shing 'khor la byams par mdzod/ khrel yod ngo tsha
bag dang ldan par mdzod/ /ces pa la sogs pa'i 'jig rten mi chos la dgos pa'i bslab bya dpag tu med pa mdzad do/ /yab kyis phyag nas 'jus shing 'bral mi phod pa ltar yod
na yang / bod du 'gro dgos par dgongs te/ lha gcig la rdzong bsam gyis mi khyab pa mdzad do/ /de nas lha gcig g.yog mo de dang 'grogs te/ blon po mgar gyi rtsar byung nas/

blon po chen po khyed kyi yul du jo bo shAkya yang gdan 'dren/ nor dpag tu med pa'ang khyer nas khyed kyi yul du 'gro/ khyed kyi yul na sa kham pa yod dam/ rdo srin zan yod
dam/ shing se ba yod dam/ rtsa dred ma yod dam/ nyung ma yod dam/ zer ba la/ mgar na re/ gzhan rnams yod/ nyung ma med byas nas/ la nyung gi sa bon khyer/ de nas shing rta'i
'khor lo byas/ de'i steng du jo bo shAkya bzhugs/ 'khor lo de rgya nag na stobs che ba'i gyad lha dga' dang / klu dga' gnyis la 'dren du bcug go /gzhan yang rin po che
dang / dar dang gos dang / rgyan dang / 'phral gyi yo byad rnams bkal ba'i rta dang / dre'u rnga mo la sogs pa mang po brdzangs so/ /bod blon rnams la'ang ston mo gnang
sbyin dpag tu med pa mdzad do| |der lha gcig kong jo yang rin po che'i rgyan mang pos brgyan nas/ mdzes pa'i bu mo nyi shu rtsa lnga'i 'khor dang bcas pa rang rang gi rta
la chibs nas/ yab yum blon po'i tshogs dang bcas pas skyel thung byas/ yab yum gnyis kyi thugs la 'phreng bzhin du/ 'jig rten mi chos la phan pa'i bslab bya gal che ba
dpag tu med pa mdzad nas bod du chas so/ /der skyel thung la byon pa'i gral la/ blon po 'bri se ru gong ston zer ba des/ blon po mgar la phrag dog byas nas/ 'dir lha gcig
gi tshab tu/ blon po rig pa can cig bsdad na/ rgya bod gnyis mthun 'ong zer nas/ blon po mgar la mig cer te bltas pa dang / rgyal po'i zhal nas nga'i lha gcig mdzangs ma
de/ khyed bod kyis thob pas nga la mi tshab tu mgar sdod dgos gsungs so/ /der blon po mgar gyis kyang / se ru gong ston gyis phrag dog byas par go nas/ rgya bod gnyis mthun
pa ngas byed do zer nas

sdod par byas so/ /der mgar gyis thon mi dang nyang gnyis zur du khrid nas/ nga rgya nag tu zla ba lnga las mi sdod/ de'i bar ngan 'khyol tshad skyel/ khyed rnams kyis rdzus
ma'i sprang po cig nga'i rtsar thong byas so/ /der blon po thams cad jo bo dang lha gcig la bskor te bod du song ngo / /der rgya nag tu mgar gcig pur lus te/ rgyal pos
mgar la bud med cig blangs/ gzhi ma rab cig phog nas bzhag go /de nas mgar yang shin tu skyo zhing / blo ma bde bar gyur nas bud med de'i rtsar ma phyin/ lto yang ma zos
te/ lus sngo la rid par byas/ mal 'og tu ko ba rul pa bzhag nas/ lus la dri mi zhim pa yod pa byas/ 'gram pa g.yas su mtshal bcug g.yon du rams bcug nas/ mal gyi phyi rol
rnag khrag gi lud pas bkang ste bzhag go /der chung ma rgya mo de na re/ blon po chen po khyed kyi lus la dri mi zhim pa yang snom gyin 'dug mdog kyang sngo bar 'dug pa
ci nyes zer ro/ /blon po na re/ nga la tshad pa'i nad byung ba khyod kyis ma tshor ram zer bas/ der mos rgyal po la zhus pas/ rgyal po yang thugs ma bde bar/ blon po'i rtsar
byon te/ blon po chen po ci byung gsungs pas/ blon po na re/ bdag tshad pa'i nad kyis thebs gda' lags zer nas lud pa cig bskyur bas rnag khrag gi mdog tu 'dug lus kyi
dri mi zhim pa yang tshor te/ rgyal po'i zhal nas/ sang sman pa mkhas pa zhig yod pa khrid la 'ong gis gsungs nas bzhud do| |der chung ma rgya mo de la/ blon po na re/ khyod
bud med grib che/ sang sman pa byung tsa na/ nga'i rtsa mi rtogs pas/ khyed rang khyim mtshes gyi gan du nyol bar song zhig byas nas gtong ngo / /de'i shul du/ blon
pos sa phag gi khri mthon po cig

brtsigs nas/ gdung ma la thi gu btags/ pho mtshan thi gus bcings te/ spyi bo sa la btsugs nas rtsa thams cad 'khrug tu bcug go /de'i sang rgyal pos sman pa khrid byung ste/
sman pa mkhas pa des rtsa bltas pas/ sman pa na re/ lus kyi rtsa thams cad 'khrugs par gyur pas na brtag par dka' ste/ rlung las gyur pa yang ma yin/ mkhris pa las gyur
pa yang ma yin/ bad kan kyang ma yin/ 'dus pa'ang min te/ byis pa'i gdon chen bco brgyad kyi nad kyang ma yin/ bgegs rigs stong phrag brgyad cu'i nad kyang ma yin te/ 'byung
po'i gdon gyi nad kyang ma yin/ sems ma bde ba snying gi dkyil du phog pa'i gcong cig 'dra te/ sman dpyad rim gro gang gis kyang phan par dka' zer ro/ /der rgyal po'i
zhal nas/ sman pa de la sang gnang lan re shog la ltos shig gsungs so/ /yang sang sman pa byung dus/ blon pos mchan du zhim bu bcug de'i lag pa la thi gu btags/ thig sna
la rtsa bltar bcug pas/ gcan gzan tha ma zhig gi rtsa las mi 'dug zer te song ngo / /yang blon pos/ de'i sang bya pho cig mchan du bcug nas/ de'i lag pa la thi gu btags/
thig sna la rtsa bltar bcug pas/ 'dab chags tha ma zhig gi rtsa las mi 'dug zer ro/ /de nas rgyal po yang thugs shin tu ma bde bar/ blon po chen po khyed rang rig pa can
yin pas thabs e yod/ de'i thabs gang 'grub byed gsungs pas/ blon po'i bsam pa la/ da ni glags rnyed par 'dug bsams nas/ rgyal po chen po nga'i nad 'di khyed kyis nga bzung
bas/ bod kyi lha srungs ma dga' ba yin/ nga bod kyi ri mthong ba'i ri mtho ba zhig gi khar phyin nas lha gsol na phan/ de'i rdzas la/ dar zab bsregs pa'i thal ba

rkyal pa gang / lug bsad pa'i mcher pa'i khrag grod pa gang / sol ba'i mdung shing gas chag med pa 'dom gsum/ rta mog ro mgo dmar ba zhig rnams dgos/ de rnams ni rnyed par
dka' ste mi 'dzom/ rgyal po yang gsan par dka'/ lar deng nga 'chi las che/ shi bas mi chog par nga'i rjes su ltas ngan pa bco brgyad 'ong / rgya bod gnyis 'brel chad/ bod
kyi rgyal po la mngon shes yod pas nga shi ba mkhyen nas/ dmag btang nas/ rgya yul thams cad phung bar 'ong / sa thag ring sa 'dir sleb/ grogs blon po rnams kyis bskyur/
lus la nad kyis thebs/ nga rang gi rgyal po dang / nye du mdza' bshes rnams yid la dran kyang bya thabs med par song / rang gi nor rdzas bza' btung longs spyod kyis phan
par dka' ste/ tshe 'di yang rmi lam lta bur 'dug go zer nas/ mgo hril gyis gtum nas nyal song ngo / /der rgyal po yang shin tu skrag par gyur nas/ khyed la phan pa'i thabs
gang 'grub byed/ lhod de nyol cig gsung nas bzhud do// der rgyal pos nags thams cad la me brgyab pas/ sol ba'i mdung shing kyang ma byung / dar zab thams cad bsregs pas/
thal ba rkyal pa phyed kyang ma byung / lug thams cad bsad pas mcher khrag phor pa phyed kyang ma byung / rta mog ro mgo dmar de rnyed do/ /der rgyal po'i zhal nas/ rdzas
gzhan rnams ni ma rnyed/ rta mog ro mgo dmar de rnyed yod do gsungs pas/ blon po na re/ rdzas gzhan rnams ma rnyed na thabs zad/ rta mog ro mgo dmar la nga'i ro rta gyis
la nga bskyon/ rgya yul na bzang ba'i rta zhig la nga'i ro zas dang / ro gos bkal nas bod kyi ri mthong ba'i sar lha gsol du 'gro'o zer ro/ /der lha gsol bar

'gro ba'i grabs byed gin yod tsa na/ rgyal po'i zhal nas/ blon po chen po nam zla dpyid kar song / so nam byed ran pas ji ltar byas na legs/ khyod rig pa can yin pas ston cig
gsungs so/ /der blon po na re/ nga'i bod yul na sa bon thams cad sla nga'i nang du ser tsam brngos nas btab pas/ lo tshan che ba/ gzugs ring ba/ zla ba gsum song dus smin
'ong zer bas/ der rgyal po'i zhal nas/ bod kyi lugs su gyis shig gsungs nas/ khrims kyi rnga bo che brdungs te/ thams cad kyis nas brngos nas yos zhing la btab bo/ /der
blon pos rang gi lus gud pa de sos/ lha gsol bar 'gro ba'i grabs byed gin yod dus/ bod blon rnams kyis rdzus ma'i sprang po gcig btang byung ngo / /der blon pos log pa'i
skad byas te/ thag ring gi ra pho rgya bo la ngo shes mi bya'o/ kha rog sdod la ku co thong / /nag mo lcags mkhar thug nas yod/ /lung pa phu brdug mda' brdugs su/ /thu
ru co brags khong la zhog /dar dkar dril la dar nag bskyod// zla bas nyi ma'i rtsa ru sleb/ /zer nas/ der sprang po de log go /sprang po des khong rnams la bshad pas ma
go bar/ rgya mo kong jos go nas 'di skad zer te/ blon po des rgya nag tu ngan chen po byas yod par 'dug thag ring gi ra pho rgya bo la ngo shes ma byed zer ba de/ khong rang
rgyal po sma ra can la lab ma shod bya ba yin/ da len kha rog sdod la/ bod blon rnams la shod bya ba yin/ nag mo lcags mkhar thugs nas yod zer ba de/ sa bon yos su brngos
nas 'debs bcug bya ba yin/ lung pa phu brdugs mda' brdugs su/ thu ru co brags khong la zhog bya ba de/ dong par mda' mang po chug bya ba yin/ dar dkar dril la dar

nag bskyod bya ba de/ nyin mo bsdad gin mtshan mo 'ong zer ba yin/ zla bas nyi ma'i rtsar sleb zer ba de/ ngas khyed rnams kyi rtsar mgyogs par sleb bya ba yin zer ro/ /der
blon po mgar bod kyi ri mgo mthong ba'i sar lha gsol du 'gro ba'i chas la rta mog ro mgo dmar la zhon/ rta gzhan zhig la rgyags dang gos bkal/ sha skam la tshwa chu byugs
pa mang po khyer/ rgyal pos blon po bod du bros dogs nas/ gyad mi bzhi bsrung du btang ngo / /der mgar med pa'i shul du/ rgyal po na re/ nga'i lha gcig de ston mkhan zhig
yod thag chod pas/ rtsis gyis shig gsungs so/ /der rtsis byas pas 'di skad zer/ ri gsum gyi steng na mtsho chen po cig 'dug mtsho de'i nang na bya sna tshogs 'dug de'i
steng na thang dmar cem me ba zhig gi kha na/ bud med yin pa la mgo dang lus mnyam pa/ mgo lus thams cad mig gis gang ba/ zangs kyi mchu yod pa zhig gis bstan 'dug zer bas/
rgyal po thugs ma ches par rtsis yig thams cad me la bsregs/ spor thang brgyad cu skor ni bod du bskur nas med do/ /der blon po bod kyi ri mthong ba'i sa ru sleb/ lkog
tu chang mang po nyos nas sbas/ sha skam kyang zhim po byin nas/ nga'i nad la phan pa yin pas zo cig byas te/ lha gsol lo| |de nas gyad bzhi pos kha skom nas bzod thabs
med par byung ba dang / chang mang po byin pas/ khong rnams ra ro ste dbang po med par gyur pa dang / blon pos khong bzhi po'i rta'i sug pa brags/ mtshon cha bcag khong
rang rta mog ro mgo dmar la zhon/ rta gzhan de khrid nas 'di skad zer ro/ /dar zab me la bsregs pa'i thal ba de/ /rgyal po nye ring can de'i na bza' mdzod/ /snye ma 'bru

med thal ba nag po de/ /btsun mo ser sna can de'i rgyags phye mdzod/ /nags la me brgyab sol ba'i mdung shing de/ /rgyal bu lus rtsal can de'i mdung shing mdzod/ /lug la mcher
khrag med par bsad pa de/ /lha yi drung du sdig bshags smon lam bya/ /lus la nad med mal du nyal ba la/ /sngas mgor sman pa bos nas ci zhig bya/ kho bo mi sdod rang gi
yul du 'gro/ /zer te/ rta la lcag brgyab ste song ngo / /der rgya yul du snye nag mo shar ba dang / rgya rnams na re/ snye ma'i nang na 'bru mi 'dug blon po ngan pa des/
dar zab thams cad bsreg tu bcug lug thams cad gsod du bcug nags thams cad la me brgyab/ sa bon thams cad brngos su bcug nas btab pas/ da ni 'bru mi 'dug lha gcig mdzangs
ma de bod kyis khyer/ jo bo shAkya ni bod kyis gdan drangs/ ngan 'di tsam zhig byas/ kye ma kye hud da ni ji ltar bya/ da kho 'dir 'ong ba mi srid do/ / bod du bros pa srid
zer ba'i gtam rgyal po'i snyan du thos so/ /de bden par nges sam snyam nas/ rgya'i rta pa rtsal che ba brgya tham pa 'dzin du btang ngo/ /der gyad bzhi po yang bzi sangs
te 'di snyam du bsam mo/ /rta zhon rgyu med/ mtshon cha yang mi 'dug yul du log na ngo tsha la/ rgyal po'i chad pa yang byung dogs nas/ blon po'i phyir 'brangs so/ /der
rgya chu khug pa'i rtsar sleb dus/ rgya nag gi 'ded mi rnams kyis kyang nye bar sleb bo/ /der blon pos gyad bzhi po bran du bskul nas/ rgya chu khug pa'i 'gram du rta'i
sbangs dang / rta rjes kyi bkang / gna' ba'i rwa me la bsos nas/ gzhu bcos/ gyad bzhi po gda' rgyag bcug pas/ mda' sgro mtshams bar phud bzhag go /de rnams 'ded mis mthong
nas

'di skad zer te/ kho la bsu ba'i rta pa mang la rtsal che ba byung 'dug nged rang rnams kyis mi thub/ log pa 'thad zer te/ de nas log go /de'i bar la rgya mo bza' la sogs pa'i
bod blon rnams kyis ldan ma brag rtsar phebs nas/ brag la byams pa khru bdun pa zhig dang / bzang spyod gnyis brkos mar bzhengs/ der zla ba gcig bsgug der yang blon po
ma byon/ phung po ri la phyag phebs/ la la 'phred lam bcos/ ri dwags bzung nas 'o ma bzhos/ der yang blon po ma byon/ khams kyi padma shang du chag phebs/ zhing btab/ rang
thag chu bskor btsugader zla ba gnyis bsgug der yang blon po ma byon/ de nas sgo dong sgo mo'i rtsar phebs/ rgya nag gi phywa g.yang nyams pas/ rgya nag gi lha srung
rnams kyi mthus sgo mo 'gags pas der zla ba gnyis lus/ der blon po slebs so/ /de nas sgo dong sgo mo 'gags pa de/ rgya nag gi lha srung ma dga' bas lan par shes nas/ shing
sna'i dud pa chen po btang / zas chang gi phud gtor nas 'di ltar byas so/ / gsol lo gsol lo lha la gsol/ /rgya nag rgyal po'i lha la gsol/ /grong khyer zim shi'i lha la
gsol/ /rgya rje btsan po'i lha la gsol/ /bkra shis khri sgo'i lha la gsol/ /nags ma gyen la long du gsol/ /bod blon rnams kyi lha la gsol/ kha ba can pa'i lha la gsol/ /rgya
mo kong jo bsu ru shog /ces gsol mchod di ri ri byas pa'i nub mo nags thams cad gyen la langs te 'gro thub pa byung ngo / /de nas bye ma'i la dgu 'khyags kha bskor/
mun pa'i rum du mar me bteg seng ldeng gi nags ma g.yas su longs/ gla ba'i nags ma g.yon du longs/ bod du gegs med par sleb byung ngo / /de nas rgyal po'i drung du bang

chen pa btang ste/ 'di ltar nged blon po rnams kyis/ jo bo shAkya dang / lha gcig kong jo la sogs pa gdan drangs nas sleb gin yod pas/ bsu ba dga' ston rgya chen po zhu zhus
so/ /der rgyal po'i zhal nas/ 'phags pa sgrol ma'i sprul pa lha gcig de yin par 'dug pas 'phrul che bas/ phyogs gang nas 'ong ngo mi shes pas/ bsu ba legs po gyis shig
gsungs so/ /der phyogs bzhi kha ru mthong snang gi sprul par byung ste/ shar phyogs pa rnams na re/ lha gcig ni shar phyogs nas byon/ de'i rgyu rkyen/ rab kyi ming kyang
rgya mo rab bya ba yod zer/ lho phyogs pa rnams na re/ lha gcig ni lho phyogs nas byon te/ grib kyi phu'i 'khyag rom la/ dung dkar g.yas su 'khyil ba 'dra zer ba de dus byung
zer/ nub phyogs pa rnams na re/ lha gcig ni nub phyogs nas byon te/ sbal pa tshal gyi brag la phag pa'i sna 'dra bas/ mgon po zhig bzhengs zer ba de dus yin zer/ byang
phyogs pa rnams na re/ lha gcig ni byang phyogs nas byon te/ lha gcig dang jo bo la bsu pa byas pas grong gi ming kyang lha bsu ba bya bar yod zer don dam par byang phyogs
sgo la nas byon nas/ ra mo che'i thang la phebs so/ /der ra mo cher shing rta bye ma la bying nas/ gyad lha dga' dang klu dgas ma drongs par lus so| |der jo bo'i phyogs
bzhir ka ba bzhi btsugs/ dar dkar gyi yol bas bres nas mchod pa byas so/ /de'i sang nyin lha gcig kong jo dar sna tshogs kyi gos gon/ gser g.yu'i rgyan du mas brgyan
nas/ mdzes ma'i bu mo nyi shu rtsa lnga yang dar zab dang / rin po che'i rgyan sna tshogs kyis brgyan/ pi wang rol mo dang bcas te/ brag lha'i ne'u thang la gzigs mo la phebs
so/ /der blon po bod

'bangs thams cad ltad mo la 'tshogs nas/ glu gar rtsed mo bsam gyis mi khyab pa byas so/ /der brag lha bkra shis kyi gzhal yas khang rtse nas/ bal mo bzas gzigs pas/ rgya mo
bza' dpon g.yog rnams rgyan du mas brgyan pa/ brag lha'i ne'u thang la 'dug pa mthong / chags sdang gi phrag dog bsam gyis mi khyab pa zhig skyes nas 'di skad zer ro/ /kye
ma rgya mo kong jo khyod/ /de na g.yog 'khor bcas te 'dug /dka' las byas te snye bos bkug /sa thag ring kyang bod du sleb/ /rgya rje'i sras mo yin lags kyang / /nga dang
khyod gnyis khyad par che| |nga ni them pa snga brgal yin/ /bal rje'i sras mo nga yang yin/ /rje yi sku mthong nga snga bas/ /chen ma che rgyu btsun rgyu yin/ /chen ma
mi che mi btsun na/ / 'jig rten chos lugs mi bden rdzun/ /chen ma rgyal po'i btsun mo yin/ /chun ma btsun mo'i g.yog mo yin/ /'on kyang rje la bsam nas 'ongs/ /chen chun
gnyis po 'gran no ang / /dkon mchog dbu 'phang bstod par 'gran/ /chos dang dkon mchog bzhugs pa'i gzhi/ /gtsug lag khang rnams bzhengs par 'gran/ /yar la rje yi zhabs tog
'gran/ /mar la ngan long skyong ba dang / /dad pas dam chos byed par 'gran/ /thad kar skal nor bsog pa dang / /zhing la so nam byed par 'gran/ /yul gyi pha ming che chung
dang / /rang la skal brdzangs ci yod 'gran/ /de rnams 'gran par ma nus na/ khyod kyang rje la ma reg zhig / btsun mo'i rang mthong ma che zhig /chen ma che rgyu'i lha
khang ni/ /bre tshad tsam zhig ma brtsigs par/ /chun ma chung rgyu'i lha khang ni/ /phul tshad tsam yang ma brtsigs shig /zer ba dang / rgya mo bza'i bsam pa la/ lar skyon
che/ rang gi pha ming

dpal 'byor longs spyod rnams rgyab tu bskyur/ yul thag ring nas 'ongs/ sleb ma thag yin pa/ sdod pa'i gnas ma rnyed/ bsten pa'i sa ma rnyed/ rgyal po'i zhal ma mthong / btsun
mo'i ming ma thob/ phyi nang gi blon po rnams dang ma 'dris pa'i gang 'dir/ phrag dog gi 'gran tshig 'di bzhin byed pa 'dra mo min/ nged rang gnyis ka sa thag ring nas/
rgyal po'i btsun mo la 'dir lhan du 'dzom/ gcig snying gcig la gtad skyid sdug bsres nas/ blo sems gcig tu dril te rje'i zhabs tog 'bangs kyi skyong bran/ chen chun gyi
'grogs lugs/ phyi nang gi bya ba kun la thob rim bzhin byas na/ tshe 'di'i spun dang 'dra ste/ de bzhin med par sleb ma khad/ phrag dog gi 'gran tshig 'di bzhin yin na/
nged rang gnyis pha ming / skal brdzangs rang sgo/ 'jig rten gyi bya ba/ gang dang spyi rnams ci'i phyir mi mnyam bsams te/ lan smras pa/ e ma ngo mtshar che ste dgod re
bro/ kho mos sdod pa'i gnas kyang ma rnyed cing / /rkang pa gnyis kyis them pa ma brgal bar/ /rje yi zhal yang mig gis ma mthong bar/ /btsun mo khyed kyi 'gran tshig sngas
pa yin/ /'dab chags mkha' la lding ba'i rtse sgro dang / /rlan drod sa la skyes pa'i smyug ma gnyis/ /rang cha dgos pa'i go gnas mnyam lags kyang / / las kyi dbang gis
mda' mkhan rtsa ru 'dzom/ /steng 'og byung ba ming gi khyad par yin/ /phu gsum spang la skyes pa'i me tog dang / /mda' gsum ldum rar skyes pa'i ha lo gnyis/ /mtshar sdug
blta ba'i cha nas mnyam lags kyang / /rten 'brel dbang gis lha yi drung du 'dzom/ /snga rting byung yang ming gi khyad par yin/ / bal yul mthil nas byung ba'i khri btsun
dang / /bu mo rgya nas long ba'i kong jo

gnyis/ /pha ming skal brdzangs thams cad mnyam lags kyang / /smon lam dbang gis rgyal po'i drung 'dir 'dzom/ /chen chun byung ba ming gi khyad par yin/ / snyan dan tshag pa
mo dang chen chun sogs/ /mthun por 'grogs na tshe 'di'i spun las lhag /chags sdang byed na rang mgo su drung yin/ /rgya dang bal yul sa thag ring ba na/ /yab gcig rgyal
po gnyis ni so sor bzhugs/ /yul gyi pha ming ngom na'ang 'gran pas chog /phan bde'i dge legs thams cad 'byung ba'i gzhi/ /mthong thos dran reg yon tan bsam mi khyab/ /jo
bo rnam gnyis ngom na'ang 'gran pas chog /rin chen gser dngul dar zab sna tshogs dang / /rta dang rnga mo drel la sogs pa yi/ /rang gi skal brdzangs ngom na'ang 'gran pas
chog /'jig rten bya ba bzo'i rnam 'gyur dang / /rgyan gyi bkod pa zas kyi g.yos sna dang / /phyi yi so nam bkal thag yon tan sogs/ /mdzangs ma'i lag rjes ngom na'ang 'gran
pas chog /ces zer ro/ /der blon po mgar gyis kyang / rgya nag rgyal pos nye ring byas pa/ lha gcig kong jos bod la log lta byas pa/ rgya yul du dka' las chen po byung
ba rnams yid la dran te/ zla ba gcig ma lon bar du/ kong jo dpon g.yog rnams la 'khor mkhan mi gcig kyang med pa byas so/ /der rgya mo'i 'khor rnams na re/ bod yi dwags kyi
rgyal khams yin zer ba bden par 'dug bza' btung longs spyod ni mi 'ong bar 'dug zer ro/ /de thos pa dang / rgya mo bza' yang sems la bzod thabs ma byung bar blon po mgar
bos/ blon po chen po khyed rang ji ltar gsungs pa la brten nas 'ong ba yin pa/ khyi bos nas ma brdung / khrel med gdong chung mi byed

par/ nged dpon g.yog rnams la brgyags dang gos skyol/ nged rnams sa thag ring nas sleb pa yin pas nyon mongs par yod par byas pas/ mgar na re/ nga la zas skom skyel ba'i dbang
yang med/ ci byed bal mo bza' dbang che ba yin/ khyed rang mo la de skad zhus zer te/ kho log song ngo / /der rgya mo bza' yang yi chad/ yul gyi pha ming dang longs spyod
rnams yid la dran te/ 'gyod kyang bya thabs med par song nas/ pi wang la ram 'degs bcol nas glu blangs so/ / bu mo mi sdod yul la 'gro/ /jo bo shAkya rdzongs su byon/
/gtsug lag rtsis kyang rdzongs su byon/ /rin chen dar zab rdzongs su khyer/ /'o ma zho ru bsgyur gin 'ong / /zho la mar du 'don gin 'ong / /da ra thud du bsgyur gyin 'ong
/ /se ba zhib par 'thag gin 'ong / /gres ma thag par 'chos kyin 'ong / kham pa rdza ru bsgyur gyin 'ong / /rang 'thag chu bskor 'dzugs kyin 'ong / /nyung ma'i sa bon khyer
nas 'ong / /rgya nag yul du phywa g.yang nyams/ /bod du bde skyid phun sum tshogs/ /bu mo a ma'i go na mdzangs/ /go rgas sems kyi nad du che/ /bod kyi yul du khyim la
'ong / khyi mo nang du bos nas brdung / /bod la khrel gdong mi 'dug go /gri chung yu ba'i rtsa na rno/ /glu chung rang 'thag go na snyan/ /bu mo a ma'i go na mdzangs/ /rje
kha blon pos bsgyur gyin gda'/ /skyes kha mo yis bsgyur gyin gda'/ /thag kha spun gyis bsgyur gyin gda'/ /zhing ngan ram pas bsgyur gyin gda'/ /bu mo nga la sdod thabs
med/ /blon po mgar gyis khrel med byas/ /zhes zer te/ jo bo shing rta'i steng du bzhugs/ rta dang drel rnga mo la sogs la khal bkal/ bod ngan pa'i bya ba mthong bas shes
zer te/ 'gro ba'i

grabs byas dus blon po mgar byung nas/ khyed khyim nas pha ming gi yul du log pa mi 'thad/ ngo yang tsha/ rgya yul du 'gro ba'i lam yang mi shog bod du 'ong dus kyang nga med
par lam du lus 'dus nas lam ma shog par 'dug pa/ da ngas bal mo bza' la'ang gros 'debs/ rgyal po la'ang zhu shig zer te/ khos mjal bar zhus nas/ rgyal po dga' ston gyi
gdan sar byon te/ rgya mo bza' kong jo dang mjal lo/ /der yang mthong lugs rnam par gsum du byung ste/ phyogs bcu'i de bzhin gshegs pa rnams kyi snang ba la/ rgyal po dang
/ btsun mo gnyis mdzad pa bcu gnyis kyi tshul gyis sems can gyi don byed pa'i snang ba byung ngo / /sa bcu'i byang chub sems dpa' rnams kyi snang ba la/ 'phags pa spyan
ras gzigs rgyal po srong btsan sgam por skur sprul/ rje btsun ma sgrol ma rgya mo bza' kong jo ru skur sprul nas sems can gyi don byed pa'i snang ba byung ngo / /mi nag
tha mal pa rnams kyi snang ba la/ rgyal po dang btsun mo gnyis skyems la gsol res byed pa dang / skud pa 'khel res byed pa'i snang ba byung ngo / /de nas rgyal po yang kong
jo dang zla ba gcig gi bar la ma mjal ba des/ thugs shin tu 'gyod par gyur nas/ kong jo'i sems gso ba'i phyir/ kong jo khyod 'o ma brgyal lam/ nyon ma mongs sam/ bar
chad med par bod du slebs pa ngo mtshar che| jo bo ji ltar byas la gdan drangs/ la 'phrang chu gsum la ji ltar byas gsungs/ lha gcig kong jo na re/ jo bo shAkya shing rta'i
steng du bzhugs/ gyad lha dga' dang / klu dgas 'khor los drangs/ brgya chu khug pa gru yis bcad/ lam sa thag ring yang thabs kyis byon/ bye ma'i la dgu 'khyags kha bskor
nas 'ong /

mun pa'i rum du mar me bteg nas 'ong / seng ldeng gi nags ma g.yas su bsgyel nas 'ong / gla ba'i nags ma g.yon du bsgyel nas 'ong / rgya nag yul du phywa g.yang nyams/ /bod
du bde skyid phun sum tshogs/ /bod la khrel gdong mi 'dug go /zer te bshums so/ /der yang blon po tshos sleb tsa na/ shags che/ yus che ba byas te/ blon po mgar na re/ spyir
rgya nag gi mi thams cad kyis brnyas pa byas/ gnas mo rgya mo gcig min pa/ sems mkhan mi gcig kyang ma byung / sgos su rgya nag rgyal pos nye ring chen po byas/ lha
gcig kong jo khyed rang yin kyang bod la mi dga' ba ji tsam byas zer bas/ der rgya mo bza' skyengs te smra rgyu ma byung ngo / /rgya mo bza' kong jo gdan drangs pa'i le'u
ste bcu gsum pa'o// //bcu bzhi pa/ mtha' 'dul yang 'dul gyi lha khang dang / 'phrul snang ra mo che rnams legs par bzhengs pa'i skor/ de nas lha gcig khri btsun gyis/ rgya
mo bza' rtsis la mkhas par shes nas blon po mgar la ngo chen bcol te/ g.yog mo la gser phye bre gang yon du bskur nas/ lha khang brtsigs pa'i sa cha gang bzang brtsi ba
la btang ngo / /der rgya mo bzas kyang spor thang brgyad cu skor gyi gab rtse bting nas brtsis pas/ kha ba can bod kyi rgyal khams 'di/ srin mo gan rkyal du nyal ba'i gzugs
su shes/ 'o thang gi mtsho 'di srin mo'i snying khrag tu shes/ ri gsum po 'di snying gi rus par shes/ sa cha 'di srin mo'i snying thog rang du 'dug pas/ mtsho 'di bsubs
pa'i steng du lha khang 'di brtsig dgos/ 'di na ngan song gi sgo zhig kyang 'dug ra mo che'i 'og na klu'i pho brang 'dug ste/

jo bo bzhugs pa 'dis non par 'dug go /klu phug na klu bdud nag po'i nyal sa 'dug pa lha khang brtsigs la phrogs shig lho nub zla ba tshal gyi dug shing gi sdong po rkang gcig
gi rtsa ba na the'u rang dang / mi ma yin gyi 'dus sa yod pa gtor cig grib kyi phu nas nyang bran phu ru/ btsan gyi rgyu srang yod pas bar chu khar mchod rten chen po
bzhengs shig shar phyogs na chu srin de'u la 'dring pa lta bu'i sa dgra yod pa lam grum pa ri yin/ de la dung g.yas su 'khyil ba zhig gi kha ston/ shar lho na srin mo mdoms
bzed pa 'dra ba'i sa dgra yod pas/ byang stod seng phug yin/ de la dbang phyug chen po'i kha ston/ lho nub na sdig pa nag po bzan la rub pa 'dra ba'i sa dgra yod/ yug
ma ri'i shar ri 'di yin/ de la bya khyung ke ru zhig gi kha ston/ nub na bdud nag po bya ra byed pa 'dra ba'i sa dgra yod/ shun gyi brag rtse 'di yin/ de la rdo'i mchod rten
zhig gi kha ston/ byang na glang po che g.yul du zhugs pa 'dra ba'i sa dgra yod/ nyang bran dge re gnyis kyi dbus ri yin/ de la rdo'i seng ge zhig gi kha ston/ des nye
ba'i sa dgra thams cad non pa yin no/ /de ltar sa dgra thams cad mnan pa dang / yon tan thams cad phyogs gcig tu tshang ste/ shar na ri mchod rten 'dra ba yod/ ban khos
bang ba ri yin/ lho na rin po che spungs pa 'dra ba yod/ grib kyi rgyab ri 'di yin/ nub na ri manydzi'i steng na dung phor bzhag pa 'dra ba yod/ stod lung brang phu'i ri
yin/ byang na ri padma kha phye ba 'dra ba yod/ dge re lha phu'i ri yin/ gzhan yang nyang bran 'phan dkar gyi ri la dbu la gdugs/ mal grong gi rgyab ri la spyan la nya/
mdangs mkhar gyi brag la ljags la padma/ grib kyi 'khyag khrom

la gsung la dung / rdzong btsan gyi ri la mgul la bum pa/ yug ma'i ri la thugs dpal be'u/ 'phan dkar gyi ri la sku lus rgyal mtshan/ stod lung brang phu'i spang la phyag zhabs
'khor lo ste/ bkra shis pa'i rtags brgyad tshang yod do// gzhan yang gar pa'i jo mo ze ze la lcags kyi gter kha/ ra ga brag la zangs kyi gter kha/ la dong gi brag la
dngul gyi gter kha/ lcags kha ri'i brag la gser gyi gter kha yod do/ /shar na stag skya bo dga' mo gdong 'og ma/ lho na g.yu 'brug sngon mo chu/ nub na bya dmar po shun gyi
brag dmar rte'u'i gdong yin/ byang na rus sbal nag po nyang bran pha bong kha yin/ de ltar srin mo gan rkyal du nyal ba'i yan lag dang nying lag rnams non par byed pa
la/ mi 'gyur ba'i gzer bcu gnyis zer te/ de yang mtha' 'dul gyi gtsug lag khang bzhi ni/ g.yo ru na khra 'brug spu ru na ka tshal/ g.yas ru gtsang 'phrang gi lha khang /
gtsang na grum pa rgyang gi lha khang / des ma thub na/ yang 'dul gyi lha khang bzhi brtsigs/ kong po bu chu'i lha khang / 'khon mthing gser gyi lha khang / byams sprin dge
rgyas kyi lha khang / spra dun tse'i lha khang / des ma thub na/ ru non gyi lha khang bzhi rtsigs shig de yang / khams su klong thang sgron ma/ bum thang skyer chu'i lha
khang / mtshal rigs shes rab sgron ma'i lha khang / tshangs pa rlung non gyi lha khang / de rnams sngon la bzhengs shig ma grub na'ang sa phur thob cig de ltar byas na/
khyod kyis gtsug lag khang bzhengs pa la 'gal rkyen bar chad med do/ /gnam 'khor lo rtsibs brgyad/ sa padma 'dab brgyad/ logs bkra shis rtags brgyad/ sa yul 'di srin mo'i
snying thog rang du 'dug gong gi rten 'brel de rnams rim

pa bzhin du mdzod/ mtsho bsubs pa'i thog ma la/ ra dkar mo la sa khol la bsubs shig de'i steng du lha khang legs par bzhengs shig phrag dog gi log lta ma mdzad cig ces rgya
mo bzas bal mo bza'i g.yog mo la legs par bslabs so/ /der g.yog mo des khri btsun gyi rtsar/ 'phrin gong 'og 'dzol te/ gong gi skyon sel ba/ sa dgra non pa/ yon tan yod
pa/ mtha' 'dul yang 'dul gyi lha khang bzhengs nas/ thabs rten 'brel legs par bshad pa rnams brjed/ der lha khang bzhengs pa'i sa cha gang bzang bar 'dug dris pas/ phyogs
mtha' dag rnams su sngon la lha khang bcu gnyis brtsig dgos zer/ ra la sa khol la mtsho bsubs/ de'i steng du lha khang bzhengs zer gyi 'dug byas pas/ khri btsun the tshom
du gyur te/ 'on kyang g.yog mos zer ba bzhin/ ra la sa bkal nas mtsho bsubs pas/ bye ba stong gi cha yang zub ma 'dod do/ /der rgya mo bzas ngan bslabs par go nas phrag
dog skyes/ shin tu ma dga' bar gyur nas/ rgyal po la yang ma zhus par/ blon po 'ga' zhig gi kha la nyan nas/ la dong gi ne'u thang la sa'i dpyad bzang bar shes nas/ lha
khang rmang bting pas/ nyin par brtsigs pa thams cad nub mo lha 'dres rjes med par bshig 'dug pas/ khri btsun yi mug cing sdug bsngal bar gyur nas/ rgyal po la zhus pas/
rgyal po'i zhal nas/ khyod sdug bsngal bar ma byed/ nga la gros 'dri sa cig yod do gsungs te/ de'i mtshan mo rgyal pos yi dam gyi lha la gsol ba btab pas/ yid dam gyi lha'i
thugs ka nas 'od zer zhig 'phros nas mtsho nang du thim par gyur to/ /der rgyal po'i thugs la mtsho bsubs pa'i steng du lha khang bzhengs na

bzang bar dgongs nas/ khri btsun la rgyal po'i zhal nas/ chibs sga stod cig sang nged gnyis skyo sangs la 'gro'o gsungs so/ /de'i sang rgyal po dang btsun mo gnyis mtsho 'gram
gyi ne'u thang la skyo sangs la byon te/ rgyal po'i zhal nas/ khri btsun la/ khyod rang gi sor gdub phud la nam mkha' la gtor cig de gar babs pa'i thang du lha khang
brtsigs pa yin no gsungs pas/ der khri btsun gyis yi dam gyi lha la smon lam btab ste/ sor gdub nam mkha' la 'phangs pas/ 'od zer gyi gong bur 'dril nas mtsho nang du lhung
bar gyur to/ /der khri btsun gyi bsam pa la/ mtsho'i steng du lha khang brtsig dgos na/ skye ba 'di la grub pa mi srid snyam nas/ rta kha nas babs te sdug bsngal bar byas
pa dang / rgyal po'i zhal nas khyod ma ngu bar mtsho nang du ltos shig yon tan du ma dang ldan par 'dug gsungs so/ /der khri btsun gyis mchi ma phyis nas bltas pas/ mtsho'i
nang na 'od zer sna tshogs las grub pa'i mchod rten khri 'phang dgu yod pa zhig mthong ngo / /de la brten nas mtsho nang thams cad 'od zer gyi dra bas 'brel te/ lha
khang gi ri mo lta bur 'dug pas/ khri btsun yid ches te/ rgyal pos kyang lha khang brtsig grogs mdzad par zhal gyis bzhes so/ /de'i sang rgyal po blon po'i tshogs dang
bcas pas rol mo dang bcas te/ tsandan gyi sku rang byon gdan drangs te mtsho 'gram du byon no/ /der mtsho'i phyogs bzhir sa phur gdab bo/ / dar po che 'phyar te smon lam
btab/ der khri btsun gyis baiDUrya'i lhung bzed la gsol ba btab pas zas chang dpag tu med pa byung ste/ bod 'bangs thams cad las la bskul/ skye chu sbo ba gdong la bsgyur/
mtsho'i phyogs bzhir rdo

bskyed du bcug nas/ mtsho gru bzhir bcos so/ /mtsho'i phyogs bzhir rdo dpe chen po mtsho'i nang du lhags pa bzhi bzhi byas shing / rgyal pos rdo dpe de rnams kyi steng du byon
nas/ mtsho'i dkyil gyi 'od zer gyi mchod rten de la dmigs te smon lam btab/ blon po rnams kyis yi ge drug pa'i sgra dang bcas te/ rdo rnams mtsho nang du bskyur bas/
rgyal po'i smon lam gyi mthu la brten nas/ mtsho de'i dkyil nas rdo'i mchod rten khri 'phang gru bzhir yod pa zhig rang thag gi lte ba lta bur lhun gyis grub ste/ sra zhing
brtan la mi 'gyur bar 'dug pa rgyal po yab yum blon po'i tshogs dang bcas pas legs par gzigs pas/ thams cad yid ches shing mos par byas so/ /de nas shing shug pa'i sdong
po sbom la ring ba bcu drug bcad nas/ rtsa ba phyogs bzhi'i rdo dpe chen po rnams la gtad/ rtse mo mtsho'i dkyil gyi rdo'i mchod rten rang byon la gtad de/ gdugs kyi rtsib
mang bzhin du byas so/ /de'i steng du shing gla ba'i sdong po sbom la ring ba mang po bcad nas/ de'i steng du mig mangs ris su byas so/ /de yang sprul pa'i dge slong
a ka ra ma ti shI las/ klu'i yul du rdzu 'phrul gyis byon te/ rdo rje'i 'jim pa blangs shing rnams la byugs pas/ bskal pa'i bar du chu nang na gnas kyang mi rul cing / mes
kyang mi tshig cing / bcad kyang mi chod do/ /de'i steng du spang leb bsgrigs/ de'i steng du so phag bsgrigs te khro chus bsdams/ de'i steng sa khod snyoms par byas nas/
de ltar sa pho khyi la 'o thang gi mtsho bsubs pas legs par tshar te/ chos rgyal dgung lo nyi shu rtsa gsum gyi steng du/ lha sa'i rtsig rmang bting pa lags/ sa mo phag
la lha khang rmang bting / rked pa tsam brtsigs tshar

nas thams cad dga' bar gyur pa dang / sang nyin lha 'dres bshig 'dug go / yang khri btsun sdug bsngal bar gyur nas/ rgyal po'i drung du byung ste/ rgyal po chen po mtsho bsubs
pa'i steng du lha khang brtsig mi btub par 'dug pa/ bdag gi lha khang la gzigs dang zhes zhus pas/ rgyal po'i zhal nas/ khyod sdug bsngal ma byed cig nga la gros 'dri
sa zhig yod do gsungs so/ /der rgyal pos yi dam gyi lha la gsol ba btab pas/ nam mkha' nas gzugs med pa'i sgra zhig byung ste| rgyal po khyed rang gi sku 'bag jo bo bcu
gcig zhal zhig bzhengs na/ khyed kyi lha khang bzhengs pa la 'gal rkyen mi 'byung bar 'gyur ro zer te mi snang bar gyur to/ /der rgyal po'i zhal nas bal po'i lha bzo ba la/
khyod kyis nga'i sku 'bag tu ming btags pa'i/ 'phags pa bcu gcig zhal zhig bzhengs nus sam gsungs pas/ nus lags zer te/ de'i bzo rgyu la tsandan sbrul gyi snying po'i
dum bu/ tsandan gor shi Sha'i dum bu/ byang chub shing gi yal ga rgya mtsho gle'i 'jag ma/ chu bo nai ranydza ra'i bye ma/ dben gnas chen po brgyad kyi sa la sogs pa rgya
gar nas spyan drangs pa'i ngo mtshar che ba'i rdzas mang po bsags te/ legs par brdar nas/ ba dmar po'i 'o ma dang / ra dkar mo'i 'o ma la sbyar te| 'jim pa'i phung po chen
po zhig byas/ rgyal po rin po che'i khri'i steng du gzims pa'i dbu sngas su bzhag ste/ rgyal pos yi dam gyi lha la gsol ba btab nas/ nga'i yi dam gyi lha 'di la/ spyan
ras gzigs la rigs mang po yod pa ji lta bu zhig bzhengs dgongs pa dang / de rnams kyi nang nas bcu gcig zhal yid bzhin gyi nor bu lhag pa yin pas bzhengs dgos dgongs pa
dang /

sangs rgyas dang byang chub sems dpa' thams cad nyi zer gyi rdul tsam du lhags te| 'jim pa'i phung po la thim pa rgyal pos gzigs pas/ rgyal po'i thugs la/ nga'i yi dam 'di
la byin rlabs can zhig 'byon par 'dug go dgongs nas/ rin po che'i khri'i steng du gzims so/ /nangs par gung langs pa dang / bcu gcig zhal yid bzhin gyi nor bu rang byon du
snang ste/ lha bzos bzhengs ma dgos so/ /de la rtsa ba'i zhal gsum dkar po rab tu 'dzum pa zhi ba'i phrin las/ de'i steng gi zhal gsum gser gyi mdog rngams pa'i khro zhal
rgyas pa'i phrin las/ de'i steng gi zhal gnyis byi ru'i mdog bzhad pa'i khro zhal dbang gi phrin las/ de'i steng gi zhal gnyis nag pa khros shing gdangs pa'i khro zhal
drag po'i phrin las/ de'i steng du a mi dhe ba li khri'i mdog can a mi dhe ba man rgyal po'i sku tshad dang mnyam pa/ chos sku'i rtsa ba'i phyag bcu'i phyag mtshan ni/ dang
po gnyis thugs kar thal mo sbyar ba/ g.yas kyi gnyis pa na bgrang phreng / gsum pa na 'khor lo/ bzhi pa na mchog sbyin/ lnga pa na 'od dpag med bsnams pa'o/ / g.yon gyi
gnyis pa na padma dkar po/ gsum pa na ril ba spyi blugs/ bzhi pa na rin po che/ lnga pa na mda' gzhu bsnams pa'o/ /sprul pa'i phyag rnams ni lha bzo bas bzhengs/ rang
byon du byon dus/ rtsa phyag bcu po las mi 'dug longs spyod rdzogs pa'i yan lag sum cu so brgyad yod pa ni/ g.yas phyogs kyi phyag bcu dgu'i rim pa bzhin du/ dang po na rin
po che/ gnyis pa na zhags pa/ gsum pa na lhung bzed/ bzhi pa na ral gri/ lnga pa na rdo rje/ drug pa na me shel/ bdun pa na chu shel/ brgyad pa na gzhu/ dgu pa na lcug
ma/ bcu pa na rnga yab/ bcu gcig na phub/

bcu gnyis na bum pa/ bcu gsum na dgra sta/ bcu bzhi na phreng ba/ bco lnga na padma sngon po/ bcu drug na spyi blugs/ bcu bdun na nyi ma/ bco brgyad na chu skyes dkar po/ bcu
dgu na 'bras kyi snye ma 'dzin pa'o/ /g.yon gyi yan lag bcu dgu'i rim pa bzhin du/ dang po na sprin dkar/ gnyis pa na spyi blugs/ gsum pa na padma/ bzhi pa na ral gri/
lnga pa na dung / drug pa na thod pa/ bdun pa na phreng ba/ brgyad pa na dril bu/ dgu pa na rdo rje/ bcu pa na lcags kyu/ bcu gcig na 'khar gsil/ bcu gnyis na sangs rgyas
sprul sku/ bcu gsum na lha khang / bcu bzhi na glegs bam/ bco lnga na 'khor lo/ bcu drug na sangs rgyas kyi sku/ bcu bdun na shing thog bco brgyad na padma ge sar/ bcu
dgu na rin po che bsnams pa'o/ /sprul pa'i nying lag stong tham pa rab tu mdzes pa/ phyag re re'i mthil na ye shes kyi spyan re re yod pa/ phyag dang zhabs la gser gyi gdu
gu dang sbrul gyis brgyan pa/ khro zhal rnams ni spyan gsum re dang ldan pa/ dbu skra kham pa gyen la 'khyil ba/ sku lus la rin po che'i rgyan du mas brgyan pa/ 'od dang
'od zer phyogs bcur 'phro ba/ sku stod la ri dwags kyi lpags pas g.yogs nas nu ma g.yon pa bkab pa/ mtshan dang dpe byad gyis brgyan pa zhig 'od du khrong nge byon 'dug
pa rgyal pos gzigs pas shin tu dgyes par gyur to// de nas rgyal po'i zhal nas/ bal po'i lha bzo ba la khyed kyi rten 'di/ ngo mtshar che la mgyogs pa zhig bzhengs tshar
'dug na'ang / rgya gar nas byon pa'i tsandan gyi sku rang byon 'di dang / sangs rgyas rabs bdun gyi ring bsrel rnams rten 'di'i thugs kar bzhugs su 'jug rgyu yin lags gsungs
pas/ lha bzo ba na

re| rten 'di bdag gis bzhengs pa ma lags/ rang byon du gda'o zhus pa dang / de ma thag tu sku g.yos par gyur te/ zhabs g.yon pa'i sham thabs pus mo'i gong du brdzes/ thugs
ka nas 'od zer byung ste/ sangs rgyas kyi ring bsrel dang / tsandan gyi sku rang byon rnams spyan drangs te/ thugs kar ye shes sems dpa'i tshul du bzhugs so/ /a mi dhe ba
g.yon phyogs su cung yo ba dang / sham thabs kyang pus mo'i gong du lus pa rnams/ phyi rabs su yang de ltar du yod do/ /de la tsandan sbrul gyi snying po de dbu'i srog shing
du gyur/ byang chub kyi shing gnyis zhabs kyi srog shing du gyur/ sngar gyi rdzas rnams la sku lus su gyur te/ me tog gtor ro/ /de nas bal po'i lha bzos 'khor rnams
bzhengs pa ni/ 'jig rten dbang phyug dang / kharsa pa Ni dang khro gnyer can dang / sgrol ma dang 'od zer can dang / dbyangs can ma dang / bdud rtsi 'khyil ba dang / dpal
rta mgrin rnams bzhengs so/ /der bkra shis pa'i ltas kyis phyogs thams cad du khyab par gyur nas/ sa yang rnam pa drug tu g.yos so/ /der rgyal po yab yum blon po'i tshogs
dang bcas pas/ mchod rdzas du ma thogs te/ smon lam btab bo/ /de nas rgyal po'i rten de'i drung du/ lha khang brtsig pa'i 'gal rkyen bzlog cing/ mthun rkyen sgrub pa'i
gsol ba 'debs kyin yod tsa na/ nub phyogs zla ba tshal gyi dug shing gi sdong po rkang gcig gi rtsa na/ 'dre srin dang mi ma yin mang po 'tshogs nas/ khong rnams na re/ srong
btsan sgam po zer ba'i mgo gnyis yod pa 'dis/ nged rang tsho'i 'dug sa bshig rgyu srang bkab/ nged rang tsho yang kho'i lha khang brtsig tu mi 'jug dge ba byed pa'i
srog gcod/ sad ser ba dang / nad

yams gtong zer gin 'dug pa rgyal pos mkhyen nas 'phags pa la gsol ba drag tu btab pas/ 'phags pa bzhad pa'i zhal nas 'od zer byung ba me ru gyur/ khros pa'i zhal nas 'od zer
byung ba rta mgrin dang bdud rtsi 'khyil ba gnyis su gyur te/ khro bo gnyis ye shes kyi me dang bcas pas zla ba tshal gyi dug shing gi sdong po la brgyab/ sran phung dkyil
du thog babs pa bzhin byas te/ 'dre la la ni brgyal/ la la ni bog la la skad ngan 'don par gyur to/ /der khro bo gnyis kyis ye shes kyi me dang bcas pas de rnams ded
de/ phyi'i rgya mtsho chen po la bsgral nas phyir mi ldog pa byas so/ /der ye shes kyi me zla ba tshal gyi brag la phog pas brag de la kharsa pa Ni rang byon du byon par
gyur to/ /de'i sang rgyal po blon po'i tshogs dang bcas pas rang byon de'i drung du byon te/ mchod pa phul zhing smon lam btab nas/ bstod pa mdzad pa/ spyan ras gzigs dbang
'jig rten mgon/ /thub pa'i dbang pos spyi gtsug brgyan/ /sku mdog dkar gsal gangs ri 'dra/ /nyon mongs ma gos padmo bzhin/ /thugs rje che zhing mthu ldan pa// sems can
nyam thag phongs rgu yi/ /nad dang sdug bsngal zhi mdzad pa/ /mgon du gyur la phyag 'tshal lo/ /zhes gsungs so/ /rang byon de brag la gsal bar byon na'ang / ma 'ongs pa'i
sems can bsod nams bsog pa'i phyir du/ bal po'i lha bzos gsal bar brkos so/ /de nas lha khang brtsigs pa la bgegs med par dgongs nas/ rje blon kun gyis mtsho bsubs pa'i
steng du byon/ sa gzhi byin gyis brlabs nas thig gdab bo/ /de'i dus su klu'i rgyal po sangs rgyas bcom ldan 'das sku mdog dkar po sbrul gyi gdengs ka can/ spyan gsum

dang ldan pa byon te/ rgyal po la sbrul zhags dkar po zhig phul nas/ rgyal po'i lha khang 'di la stong chung ngu'i bar gyi gnod pa byung na ngas srungs shig nga'i gzugs zhig
mdzod cig zer ro/ /yang klu'i rgyal po dga' bo byung nas/ rgyal po'i lha khang 'di la stong gsum gyi bar du chu'i gnod pa byung na ngas srungs shig nga'i gzugs zhig mdzod
cig zer ro/ /yang srin po'i rgyal po langka mgrin bcu byung nas/ rgyal po la gser gzhong pa gang phul nas/ rgyal po'i lha khang 'di la me'i gnod pa byung na ngas bsrung
zhing nga'i gzugs zhig mdzod cig zer ro/ / yang gnod sbyin na ga ku be ra byung nas/ gser gyi thags bzangs shig phul nas/ rgyal po'i lha khang 'di la 'byung ba bzhi'i gnod
pa byung na ngas srungs shig nga'i gzugs zhig mdzod cig zer ro/ /yang ma hA kA la byung nas/ rgyal po'i lha khang 'di la mtha' dmag dang mi ma yin gyi gnod pa byung na
ngas srungs shig nga'i gzugs zhig mdzod cig zer ro/ /yang dpal ldan lha mo byung ste/ lcags kyi bre ba zhig phul nas/ rgyal po khyed kyi lha khang 'di la mi dang ma mo'i
gnod pa byung na ngas srungs shig nga'i gzugs zhig mdzod cig zer ro/ /yang bla ma rnams byon te/ rgyal po'i lha khang 'di bla ma'i lugs su bzhengs shig gsung ngo // yang
sngags pa rnams byung ste/ rgyal po'i lha khang 'di nged sngags pa'i lugs su bzhengs shig zer ro/ /yang bon po rnams byung ste/ rgyal po'i lha khang 'di bod 'bangs kyi
lugs su bzhengs shig zer ro/ /der rgyal po shin tu dgyes nas thams cad zhal gyis bzhes so/ /der rgyal pos bod 'bangs rnams la zas chang gis tshims par byas te las la bskul
nas/ la las so phag btang /

la las rtsig pa byas/ la las 'jim pa btang ste/ 'og khang gi rtsig pa zin par byas so/ /lha sa'i rtsig rmang bting pa man/ tshal pa kun dga' rdo rjes rab byung mdzad pa yan
la lo bdun brgya dang bzhi bcu zhe lnga 'gro ba rtogs ldan sngo nyal ma gsungs/ de nas shing shug pa'i sdong po mang po bcad nas/ rgyal pos sku lus kyi sprul pa brgya rtsa
brgyad mdzad de/ lha khang gi sgo bsrung ste/ nang du shing bzo ba ste'u thogs pa brgya rtsa brgyad du sprul nas shing bzo mdzad/ bsang bu yang bal mo bza' min pa gzhan
gyis mi skyel lo| |dus nam zhig khri btsun yi dam la mchod pa 'bul ba dang dus 'dzom nas/ rgyal po'i bsang bu g.yog mo la bskur ro/ /g.yog mos sgo phyes nas phyin pas/
rgyal po med par shing bzo ba cha lugs dbyer mi phyed pa'i ste'u thogs pa brgya rtsa brgyad du 'dug ste/ seng ge brgya rtsa brgyad kyi sna'i bzo byed kyin 'dug pas/ bsang
bu gang la 'dren ngo ma shes par phyir log nas/ bsang bu bal mo la gtad do/ /der g.yog mo'i bsam pa la/ rgyal po 'dis sprul pa mkhyen zer ba de e bden bsams nas/ khri btsun
rgyal po la bsang bu 'dren song ba'i rjes la| g.yog mos sgo phag nas bltas pas thams cad sprul par 'dug pa/ he he zer bgad pas/ rgyal po spyan yengs pa dang ste'u kha
'chor bas shing bzo ba thams cad kyi ste'u kha 'chor nas/ seng ge rnams sna chad do/ /der yang la las ka ba bcos/ la las gdung ma gzhog la las lcam gru bzhir bcos/ yang
la las ka ba btsug la las gdung bkal/ la las lcam bsgrig la las spang leb btang / thog phub nas mdzes par byas so/ jo bo rje'i gter yig chen mo na/ lha sa'i 'og khang la
nyin zhag gnyis la zin pa byas zer bar 'dug ste/ thog phub pa der 'dug de ltar rgyal

pos sprul pa mdzad pas/ rtsig pa la nyin zhag bzhi/ shing bzo la nyin zhag drug thog 'bub pa la nyin zhag gnyis/ dril bas nyin zhag bcu gnyis la/ ra sa'i 'og khang yongs su
rdzogs par zin par byas so/ /de yang sgo bzhi dkyil 'khor ris su byas pas bla ma dga'/ ka ba phur pa ris su byas pas sngags pa dga'/ zur bzhi g.yung drung ris su byas pas
bon po dga'/ re'u mig ris su byas pas bod 'bangs dga'/ gyis zer ba'i gzugs thams cad byas pas/ chos skyong klu dang gnod sbyin srin po la sogs pa rnams dga'o/ /de yang
dga' bzhi 'phrul gyi lha khang gi sgo yang nub phyogs bal po'i yul du gtad do/ /de'i 'phro la khri btsun gyis bal po'i yul nas rig byed la mkhas pa'i bzo bo mang po bos nas
steng khang bzhengs so/ /lha sa'i steng khang dang / ra mo che gnyis la zla ba bcu gnyis re 'gor te lhan du tshar ro/ /de dang dus mnyam du rgya mo bzas kyang rgya yul
nas shing bzo ba dang / lha bzo ba mang po bos nas/ rgya stag ra mo che'i lha khang bzhengs te/ lha khang gi sgo shar du bstan no/ /de'i bar la rgyal pos sprul pa mdzad
nas mtha' 'dul dang / yang 'dul dang / ru gnon gyi lha khang bzhengs pa ni/ srin mo'i dpung pa g.yas gnon pa'i phyir/ sbu ru ka tshal mi 'gyur ba'i lha khang bzhengs/ de'i
yan lag tu gser shang gi rti'i lha khang bzhengs/ de'i sgrub pa rtse mo gdong gi brag phug tu byas so/ /dpung pa g.yon gnon pa'i phyir/ g.yo ru khra 'brug bkra shis byams
snyoms kyi lha khang bzhengs/ de'i yan lag tu tsan thang gi lha khang btab/ de'i sgrub pa phug mo cher byas so/ /dpyi mgo g.yas gnon pa'i phyir/ g.yas ru gtsang 'brang
byang chub dge gnas kyi lha khang bzhengs/ de'i

yan lag tu dge drung gi lha khang btab/ de'i sgrub pa rtse'i brag phug tu byas so/ / dpyi mgo g.yon gnon pa'i phyir du/ grub pa rgyal dri med rnam dag gi lha khang bzhengs/
de'i yan lag tu 'bre'i lha khang btab/ de'i sgrub pa rgyang gi brag phug tu byas so/ /de nas yang 'dul gyi lha khang bzhi brtsigs pa ni/ gre mo g.yas gnon pa'i phyir/ shar
stag gi mgo steng du/ kong po bu chu'i lha khang bzhengs/ gre mo g.yon gnon pa'i phyir/ lho 'brug gi ze steng du/ lho brag mkhon mthing gi lha khang bzhengs/ pus mo g.yas
gnon pa'i phyir/ nub phyogs bya dmar po'i sgal steng du/ byams chen dge rgyas kyi lha khang bzhengs/ pus mo g.yon gnon pa'i phyir/ byang rus sbal gyi dpral steng du/
pra ngan tse'i lha khang bzhengs/ des kyang ma thub dogs na/ ru gnon gyi lha khang bzhi bzhengs te/ lag mthil g.yas gnon pa'i phyir/ khams su glang thang sgron ma'i lha khang
mi nyag gis lag dpon byas nas bzhengs/ lag 'thil g.yon gnon pa'i phyir/ lho phyogs su bum thang skyer chu'i lha khang tho dkar gyis lag dpon byas nas bzhengs/ rkang
mthil g.yas gnon pa'i phyir/ nub dpal kha che'i gnas su/ mtshal rig shes rab sgron ma'i lha khang bal pos lag dpon byas nas bzhengs/ rkang mthil g.yon gnon pa la/ byang phyogs
su tshangs pa rlung non gyi lha khang hor sba dpal dbyangs kyis lag dpon byas nas bzhengs so/ /gzhan yang shar du ka chu/ kang chu/ gling chu gsum/ nyi zla gza' skar
gtan la 'bebs pa'i phyir du bzhengs so/ /lho ru snyal snang gro lha khang / gling thang gnyis/ me lha drang srong bsgrubs te me'i kha gnon du bzhengs/ nub tu gu lang shing
khun gnyis/ bal bod kyi so mtshams

bsrungs te chu'i kha gnon du bzhengs/ byang du dge ri dang dpal ri gnyis/ lha klu 'dre srin dam la btags te rlung gi kha gnon du bzhengs/ de rnams bzhengs pa'i byin rlabs kyis/
nyi 'og gi rgyal khams zil gyis mnan te/ ra sa 'phrul snang gi gtsug lag khang bzhengs pa la/ 'gal rkyen bar chad med par lhun gyis grub pa'o/ /de nas khri btsun dang
kong jo gnyis kyis/ ra sa 'phrul snang gi gtsug lag khang dang / rgya stag ra mo che'i gtsug lag khang gnyis kyi ri mo gang dang spyi yongs su rdzogs pa rnams la zla ba
bcu gnyis re 'gor te lhan du tshar ro| |rgyal pos kyang mtha' 'dul yang 'dul gyi gtsug lag khang rnams yongs su rdzogs pa tshar te/ slar khra 'brug tu phebs nas/ sangs rgyas
kyi bstan pa rin po che la bkur sti dang / phu dud du mdzad nas/ rab tu byung ba'i rtags yod pa tsam la yang / mgo'i thod ltar du khur zhing gus pas phyag byed la/ nga'i
blon 'bangs rnams kyis kyang de bzhin gyis shig gsungs te/ phyi rol du byon pa dang / sbrul bsad pa'i sdig bshags su bzhengs pa'i mchod rten rtse lnga de'i drung na|
sprang ban rgan po gcig bla gos hrul po zhig bting nas shig thu gin 'dug pa rgyal pos gzigs pa dang / sprang ban de la rab tu byung ba'i rtags 'dug par mkhyen nas/ rgyal
pos phyag mdzad do/ /der rgyal po'i zhal nas/ bdag ni rgyal khams la dbang thob pa'i rgyal po zhig yin na'ang mtha' 'khob kha ba can gyi ljongs 'dir sangs rgyas kyi bstan
pa nyi ma shar ba lta bu zhig byed par 'dod nas/ gtsug lag khang mang po brtsigs/ de rnams kyi nang du sangs rgyas kyi sku gsung thugs kyi rten mang po bzhengs nas mchod
pa byas/ rab tu byung ba'i

rtags yod tsam la'ang phyag byed par dam bcas pa yin pas de ngo mtshar mi che'am gsungs pas/ sprang ban de langs te bla gos hrul po de dpung pa la gzar nas/ rgyal po khyed
sangs rgyas kyi bstan pa la dgongs nas rab tu byung ba la mos gus mdzad de/ bdag sprang ban la phyag mdzad pa de ngo mtshar che ste/ nga'i 'di'ang ngo mtshar mi che'am gsungs
nas/ mchod rten rtse lnga de lag pa g.yas pa'i sor mo lnga'i steng du blangs te bskor ba gcig byas so/ /der rgyal po cung zhig skyengs par gyur nas/ dbu'i la thod phud
de/ a mi dhe ba'i zhal bstan nas/ khyed kyi de ngo mtshar che ste/ nga'i 'di'ang ngo mtshar mi che'am gsungs pas/ yang sprang ban des brang sgo phye/ mtshon chas brang
gshags te/ kun rig rnam par snang mdzad kyi lha thams cad byang khog nang du bzhugs pa bstan nas/ rgyal po khyed la lha gcig las mi 'dug nga la 'di tsam yod/ 'di ngo mtshar
mi che'am zer bas/ rgyal po shin tu dgyes shing dad par gyur nas mchod gnas su mdzad do| |der rgyal po'i zhal nas/ rab tu byung ba rnams ni bla gos hrul po'am cha lugs
dang spyod lam ci 'dra na'ang / log par lta ba ma byed par mos gus gyis shig dper na 'di lta bu'o zhes zhal gdams so/ /mtha' 'dul yang 'dul gyi lha khang dang / 'phrul
snang ra mo che rnams legs par bzhengs pa'i le'u ste bcu bzhi pa'o// //bco lnga pa/ lha sa gnyis dang / mtha' 'dul yang 'dul gyi gtsug lag khang tshar nas rab tu gnas par
mdzad pa'i skor/ de nas khri btsun dang kong jo gnyis kyis gtsug lag khang legs par bzhengs pas yongs su rdzogs par

tshar te/ rgyal po spyan drangs nas/ po ta la'i rtser phebs so/ /de'i sang khri btsun gyis gtsug lag khang gzigs par 'bul ba la/ spos dang rol mo sna tshogs pa dang bcas te/
rgyal po blon po'i tshogs dang bcas pa 'phrul snang du spyan drangs so| |der khri btsun gyis lha khang gi sgo phyes nas/ rgyal po nang du byon par bzhed pa la mthil gyi
zha la chu'i mdog lta bu/ steng phyogs kyi gzugs brnyan thams cad de la shar ba gzigs pas/ sngar gyi mtsho 'di brdol 'dug dgongs nas/ nang du 'byon ma nus pa dang / khri
btsun gyis sor gdub phud de gtor bas/ khyag thog khar rde'u bskur ba bzhin khrol gyis song ba dang / rgyal pos gzigs pas thugs ches te nang du byon no/ /der khri btsun la
khyed kyi lha khang 'di 'phrul du snang ngo gsungs/ dang po ra la sa bkal nas mtsho bsrubs/ de nas rgyal pos 'phrul du snang ngo gsungs pas/ ra sa 'phrul snang gi gtsug
lag khang zhes yongs su grags so/ /de ltar rgyal pos lha khang nang gi ngo mtshar che ba rnams gzigs pas/ 'di lta ste/ ngo mtshar 'gran med rgyal ba'i gzhal yas khang /
/ yon tan mtha' yas rab tu mdzes pa ste/ /gzhi ma gru bzhi lhun gyis grub pa la// zur chen bzhi ni g.yung drung ris su byas/ /sgo yi ri bzhi dkyil 'khor lta bur bzos/ /mthil
gyi zha la baiDUrya yi mdog /steng gi ri mo nya dang chu srin rnams// me long nang gi gzugs brnyan ji bzhin no/ /steng 'og gnyis kyi ka ba thams cad ni/ /rab tu mdzes
pa rdo rje phur pa'i bzo/ /ka gzhu gdung dang gdung khebs mchod rten brtsegs/ /bzo yi rnam 'gyur ngo mtshar 'gran zla med/ /phyi nang gab spangs ka gzhu thams cad la/ /sngon
gyi sgrung brgyud gsal bar 'bur

du brkos/ /steng 'og gnyis kyi mthongs kha'i lcam sna la/ /seng ge dkar mo g.yu ral rgyan dang bcas/ /brgya rtsa brgyad ni mchong ba'i tshul du gzigs/ /de yi steng du mu tig
dra ba can/ /g.yu pad sngon po indra nI la'i mdog /steng gi rtsig pa pha gu dra phyed dang / /mda' yab pu shu rin chen rgyan gyis mdzes/ /'od zer stong ldan gser gyi gandzi
ra/ /sna tshogs dar gyi cod pan du ma dang / /rnga yab dril bu g.yer kha'i rgyan dang bcas/ khor yug kun tu lcags kyi thag pas sbrel/ /de ltar ngo mtshar dpag med rgyan
bkod pa'i/ /'og gi btsan khang dbus ma'i gzhal yas na/ /'gro ba skyob mdzad skyabs sbyin phyag rgya can/ /de dus kyi gtso bo de sangs rgyas mi 'gro gsung byon yin/ mtshan
dpes rab brgyan tshogs gnyis dpal gyis brjid/ /sangs rgyas mar me mdzad ni sprul sku la/ /'khor ni nye ba'i sras brgyad bzhengs pas bskor/ khro bo gnyis kyis sgo srung
mdzad pa gzigs/ / btsan khang g.yas na sangs rgyas 'od dpag med/ /li khri'i mdog can mnyam gzhag phyag rgya can/ /ngo mtshar dpag med mtshan dpe'i rgyan gyis mdzes/ /spyan
ras gzigs dang mthu chen thob la sogs/ /nye ba'i sras brgyad 'khor gyis bskor ba ni/ /pad zla'i gdan la rdo rje phyed krung bzhugs/ /sgo 'gram g.yas na gsang ba'i bdag
po ni/ /nam mkha'i mdog can rdo rje mkha' la phyar/ /sgo 'gram g.yon na khro rgyal sme brtsegs ni/ /byi ru'i mdog can grib sel tshul du bzhugs/ /btsan khang g.yon na rje
btsun byams pa ni/ /chos kyi 'khor lo bskor ba'i phyag rgya can/ /gur gum mdog can mtshan dpe'i dpal gyis brjid/ /phyi nang mchod pa'i lha mos bskor ba ni/ /ngo mtshar
dpag med rab mdzes 'gying

ba'i tshul/ /pad zla'i gdan la rdo rje phyed krung bzhugs/ /btsan khang lho na mi bskyod rdo rje ni/ /mtshan dpes rab brgyan sa gnon mnyam gzhag can/ /'od stong 'bar ba gser
gyi lhun po ltar/ /rab tu brjid pa'i 'khor gyis bskor ba ni| |stong chen rab 'joms zhal gcig phyag bzhi ma/ /so sor 'brang ma zhal gcig phyag drug yin/ /gshin rje mthar
byed zhabs drug brkyang bskum tshul/ / sku mdog mthing nag zhal drug shin tu khros/ /phyag drug mtshon cha du ma bsnams pa'o/ /shes rab mthar byed sku mdog dkar po ste/
/zhal bzhi phyag brgyad brkyang bskum tshul du bzhugs/ /padma mthar byed padma rA ga'i mdog /zhal gcig phyag bzhi rab tu khros pa'i tshul/ /bgegs mthar byed ni mthing nag
rngams pa'i tshul/ /zhal gcig phyag bzhi bgegs dpung 'joms par mdzad/ /sgo 'gram gnyis na rnam sras dzaM bha la/ /sku mdog ser po dbul phongs sel ba'i phyir/ / phyag g.yas
rin chen g.yon na ne'u le 'dzin/ /phyi sgo'i 'gram gyi klu yi khang pa na| |klu chen gsum ni zhal gcig phyag gnyis te/ /sbrul gyi gdengs ka sems dpa'i skyil krung bcas/
/sku mdog dkar dang dmar dang dmar ser yin/ /sgo 'gram g.yas kyi gnod sbyin khang pa na/ /srin mo langka mgrin bcu dbu dgu ste/ / rta mgos dpang bstod sku mdog mthing ga'o/
/gnod sbyin dri za gnyis ni sku mdog dmar/ /zhal gsum phyag bzhi sems dpa'i skyil krung bcas/ /sgo khang steng na sangs rgyas rabs bdun ni/ /mtshan dpes rab brgyan sprul
sku'i tshul du bzhugs/ /'og khang logs la rgyal ba'i sku gzugs ni/ /lha yi ri mo gang la ci 'dul gling / /thugs rje chen po 'jigs pa brgyad skyob dang / /'jam dbyangs

gtso 'khor lnga yi zhing bkod dang / /bde ba can gyi zhing gi bkod pa gzigs/ / lho nub g.yu drung khug na rigs gsum mgon/ /nub phyogs ka tshigs rgyal ba rigs lnga dang / /'gro
don mtha' yas rgyal po'i mdzad pa bris/ /dus gsum sangs rgyas 'khor gyis bskor ba ni/ /nub byang g.yu drung khug gi ri mo yin/ / byang dang byang shar mtshams kyi ri
mo la/ /thub pa'i mdzad pa bcu gnyis rdzogs par yod/ /shar gyi logs la sgrol ma spyan ras gzigs/ /thub pa bdud 'dul sems dpa'i tshogs dang bcas/ /shar lho g.yu drung khug
gi ri mo la/ / bcom ldan sman gyi rgyal po'i lha tshogs bzhugs/ /sgrol ma rta mgrin dkar po la sogs pa'i/ /bar khang nang gi ri mo phal cher ni/ /be bum brgya dang rtsa
brgyad ji bzhin bris/ /sna tshogs tshon gyi ri mo khra ba sogs/ /de rnams rgyal pos gzigs pas dgyes par gyur/ /shar lho'i lcog la seng gi gru skas byas/ / g.yung drung khug
der dpal lha'i rten zhig btsugs/ /btsan khang byang ma ngo mtshar mdzes pa la/ /de na lha yi bdag bzung mi 'dug pas/ /sprul pa'i rgyal po de yi dgongs pa la/ /po ta ri
nas rang byon bcu gcig zhal/ /shing rtar spyan drangs rol mo'i rgyan dang bcas/ /btsan khang byang mar bzhugs dgos dgongs pa la/ /de yi nub mo rang byon gtso 'khor rnams/
/lha yi rol mos bsu ba byas nas ni/ /rdzu 'phrul stobs kyis mkha' la gshegs nas kyang / /btsan khang byang mar gdan khri med par bzhugs/ /'jig rten dbang phyug rgyan gyis
mdzes pa dang / /jo mo khro gnyer can dang dbyangs can ma/ /bdud rtsi 'khyil ba sgo 'gram g.yas su bzhugs/ kharsa pA Ni mgrin pa sngo ba dang / /rje btsun sgrol ma lha
mo

'od zer can/ /rta mgrin rgyal po sgo 'gram g.yon du bzhugs/ /de yi mod la ri dang bcas pa yi/ /rgya mtsho'i gos can rnam pa drug tu g.yos/ /lha rnams kun gyis me tog char pa
phab/ /de nas rgyal po yab yum blon po'i tshogs/ /dad pa'i shugs kyis mchi mas gdong g.yogs shing / /rang rang mchod pa'i yo byad thogs nas ni/ /rab gus gdung bas phyag
'tshal mchod pa 'bul/ /thun mong mchog gi dngos grub thob par gyur/ /'di yi gzhi bdag bstan pa bsrung ba la// klu rgyal dga' bo dang ni nye dga' bo/ /srin po'i rgyal po
lang ka mgrin bcu dang / /gnod sbyin dri za'i tshogs dang ku be ra/ /ma hA kA la dpal gyi lha mo sogs/ /lha khang bstan pa srung ba'i bdag por bskos/ /zhes so/ /de nas rgya
mo bzas kyang / rgyal po ra mo cher gdan drangs te/ lha khang gzigs su phul bas shin tu dgyes par gyur to/ /de nas rgyal pos 'phrul snang dang / ra mo che gnyis la rab
tu gnas pa mdzad par dgongs nas/ dga' ston gyi chas rgya chen po dang / mchod pa'i yo byad bsam gyis mi khyab pa bshams te/ gdugs dang rgyal mtshan dang / rol mo sna tshogs
pa dang bcas nas/ de nas rgyal pos dkyil 'khor gyi steng du byon/ phyag tu me tog bzung / thar mo sbyar te bden pa'i tshig brjod pa ni/ rkang gnyis gtso bo thub dbang
shAkya'i sras/ /grangs med sprul pas 'gro ba'i don mdzad pa/ /ston pa bde bar gshegs pa la sogs pa'i/ / phyogs bcu'i sangs rgyas rnams kyis bde legs stsol/ /thabs mkhas
thugs rje ldan pa'i chu rgyun gyis/ /gang la gang 'dul smin cing grol bar mdzad/ /rje btsun spyan ras gzigs dbang la sogs pa/ /byang chub sems dpa' rnams

kyis bde legs stsol/ /rnam dag dri ma med pa rgyal ba'i bka'/ /bsdu ba rnam bzhis dam chos rgyas mdzad pa'i/ /rgyal sras gnas brtan rab 'byor la sogs pa'i/ /'phags pa'i nyan
thos rnams kyis bde legs stsol/ /gzhan yang phyogs bcu'i zhing khams thams cad na/ /'das dang ma byon da ltar bzhugs pa yi/ /sangs rgyas byang chub sems dpa' thams cad
kyis/ /gnas 'dir dbang bskur byin gyis brlab tu gsol/ /zhes gsol ba btab pas/ skad cig nyid la sangs rgyas dang byang chub sems dpa' dang dpa' bo dang dpa' mo/ dam pa chos
skyong srung ma dang bcas pa thams cad nyi zer gyi rdul tsam lhags te/ sprin dang na bun bzhin du 'thibs par gyur to/ /de nas sangs rgyas thams cad kyis me tog gtor nas
byin gyis brlabs par mdzad/ byang chub sems dpa' rnams kyis bkra shis brjod nas rab tu gnas par mdzad do/ / tshangs pa dang brgya byin la sogs pa'i lha rnams kyis me tog
gi char chen po phab cing / lha'i bu dang bu mo rnams kyis kyang gdugs dang / rgyal mtshan dang / ba dan dang / lhab lhub dang / rin po che'i phreng ba la sogs pa'i rgyan
du ma dang / lha'i rnga bo che dang / gling bu dang / khar rnga dang / cang te'u dang / rol mo'i tshogs du ma 'khrol zhing / lha'i spos dri zhim po rnams kyang / ma la
ya'i rlung dal bus khyer ba ltar phyogs bcur khyab pas dri zhim mo/ /lha'i bu dang bu mo de rnams kyis mgrin gcig tu sgra phyung ste/ sangs rgyas kun gyi dgongs pa gcig bsdus
pa'i/ / spyan ras gzigs dbang thugs rje'i bdag nyid can/ /mtha' 'khob yul der bstan pa rgyas bya'i phyir/ /'phags pa khyed ni mi yi bdag por 'khrungs/ /rig

gzugs yon tan dpal gyis mngon par mtho/ /srong btsan sgam po sangs rgyas sprul pa'i sku/ /chos rgyal khyed kyi gtsug lag khang gnyis la/ /sangs rgyas rnams kyis rab tu gnas
par mdzad/ /byang chub sems dpa' rnams kyis bkra shis brjod/ /lha rnams kun gyis mchod pa rgya chen phul/ /nam mkha' la ni me tog char pa phab/ /bar snang la ni bdug spos
sprin bzhin gtibs/ /sa gzhi thams cad rin chen gcal du bkram/ /sangs rgyas bstan pa'i rgyal mtshan legs par btsugs/ /dam pa chos kyi rnga chen dam pa brdung / /de ring
mkha' la chos kyi nyi ma shar/ /de ring dpal gyis sgron mes kun la khyab/ /de ring rgyal pos dbang bskur byin rlabs thob/ /nyi ma'i 'od kyis madmo'i kha bye ltar/ /de ring
blo yi mun pa rab tu bsal/ /dbul pos nor gyi gter kha rnyed pa bzhin/ / chos rgyal byang chub sems dpa' khyed kyis ni/ /thugs kyi dbang po dga' bdes tshim par mdzod/ /ces
zer te mi snang ba gyur to/ /de ltar 'phrul snang gi gtsug lag khang dang / ra mo che'i gtsug lag khang gnyis la/ rab tu gnas pa lhan gcig tu lhun gyis grub par mdzad
do/ /tshul de lta bu'i gsal la ngos bzung med pa me long nang gi gzugs brnyan lta bu'am/ chu nang gi zla ba lta bur/ rje blon 'bangs dang bcas pa thams cad kyis mngon sum
du mthong bar gyur te/ dga' zhing mgu la yi rangs bar gyur to/ /de ltar dga' ston rgya chen po mdzad nas/ bod 'bangs thams cad dang mthun par/ glu gar la sogs pa ltad mo
bsam gyis mi khyab par mdzad do/ /de'i dus su rgyal po dga' ston gyi gdan sar rin po che'i khri steng na bzhugs pa las/ yar la bzhengs te/ tshangs pa'i

dbyangs lta bu'i gsungs phyung nas/ rgyal po dgyes pa'i glu blangs pa/ /thugs rje'i bdag nyid dkon mchog gsum/ /thar pa'i lam ston spyan ras gzigs/ / gus pas yid kyis gsol
ba 'debs/ /bkra shis glu la dgongs su gsol/ / de ring mdun gyi nam mkha' la/ /sangs rgyas byang chub sems dpa' rnams/ / sprin phung lta bur bzhugs pa mthong / /bkra shis
rab gnas lhun gyis grub/ / tshangs pa la sogs lha rnams kyis/ /sil snyan rol mo'i sgra yang 'khrol/ /me tog padma'i char bab pas/ /bkra shis rab gnas lhun gyis grub/ /sangs
rgyas bstan pa'i rgyal mtshan btsugs/ /nag po'i phyogs las rnam par rgyal/ /bdud dpung bcom pa'i mthu dpal gyis/ /bkra shis rab gnas lhun gyis grub/ / dam pa chos kyi
rnga chen brdung / /dug lnga'i gti mug rang sar zhi/ /dkon mchog gsum gyi rnga sgra yis/ /bkra shis rab gnas lhun gyis grub/ /de ring skyid pa'i nyi ma shar/ /rang dbang
med pa'i dga' sems skyes/ /'dod rgu'i longs spyod char bzhin babs/ /bkra shis rab gnas lhun gyis grub/ /yi dam lha yi bkra shis kyis/ /srong btsan sgam po bkra shis pas/
/bkra shis glu ru blangs pa yin// nga yi bod 'bangs rnams la bkra shis shog /ces gsungs pa dang / btsun mo dang blon po bod 'bangs dang bcas pa thams cad dga' zhing mgu la
yi rangs par gyur nas/ rgyal po la phyag byas shing mchod pa phul lo/ /de nas yang rgyal pos brag lha klu sbugs su lha khang bzhengs te/ rten gyi gtso bo thub pa brag lha
mgon po/ de'i g.yas na shA ri'i bu dang / g.yon na mau gal gyi bu/ de'i g.yas na byams pa/ g.yon na spyan ras gzigs te/ gtso 'khor lnga brag la gsal

bar byon na'ang / ma 'ongs pa'i sems can bsod nams bsog pa'i phyir du/ bal po'i lha bzos 'bur du brkos/ bskor khang brag la brko ba la/ bod 'bangs rnams kyis legs par brkos
te/ tshwa la drug cu bed yod pa'i skabs su| brag phye bre re phed pa la/ rgyal pos tshwa bre re brngan par byin/ bre phyed tsam phed kyang / brag phye dang tshwa brje po
byas te/ lha khang du lha'i ri mo la sogs pa legs par tshar nas rab tu gnas pa mdzad do/ /lha sa rnam gnyis dang / mtha' 'dul dang yang 'dul gyi gtsug lag khang la sogs
pa legs par tshar nas rab tu gnas pa mdzad pa'i le'u ste bco lnga pa'o// //bcu drug phan pa dang bde ba 'byung ba'i phyir/ gter sbas pa dang bod 'bangs thams cad chos la
bkod par mdzad pa'i skor/ de nas rgya mo bza' dang bal mo bza' gnyis la sras ma 'khrungs par/ zhang zhung bza' bya ba khab tu bzhes/ de la sras ma 'khrungs/ des thim bu skog
pa'i lha khang bzhengs/ 'di lcags kha khong na yod/ de nas ru yong bza' bya ba khab tu bzhes/ de la sras ma 'khrungs/ des mig mangs tshal gyi lha khang bzhengs/ 'di go
sha gling na yod/ de nas mi nyag bza' bya ba khab tu bzhes/ de la'ang sras ma 'khrungs/ des kha brag gser gyi lha khang bzhengs/ 'di mkhar sna gdong na yod/ de nas stod
lung mang gi nang nas/ mang bza' khri lcam bya ba khab tu bzhes/ de la sras gcig 'khrungs par lung bstan te/ zla ba dgu ngo bcu lon pa na/ sras gung ri gung btsan zhes pa/
rgyal po'i gdung brgyud 'gran zla dang bral ba gcig lcags mo sbrul gyi lo la brag lha bkra shis kyi gzhal yas khang du 'khrungs te/ btsas ston

rgya chen po mdzad nas thams cad dga' bar gyur to/ /yum sras de gnyis kyi thugs dam du yer pa'i gnas ri brag gi dbyibs ni 'phags ma sgrol ma bzhugs pa 'dra ba'i pang du lha
khang dang mchod rten bzhengs te/ rab tu gnas pa mdzad nas ra sa 'phrul snang gi gtsug lag khang dang / bstan pa'i srog rtsa gcig par yab kyis smon lam btab bo/ /de nas
rgyal pos bod 'bangs rnams dge ba bcu'i khrims la gnas par mdzad pa'i phyir du/ skrag cing 'jigs pa'i khrims rar 'chas te/ sangs rgyas kyi bstan pa la gnod pa byas pa dang
/ bod khrims las 'gal ba byas pa rnams la chad pa gcod pa yin no zhes bsgrags nas sprul pa mdzad de/ mi ma yin rnams la bcing ba dang / brdeg pa dang / mig 'don pa dang
/ sgyid pa gcod pa la sogs pa mdzad de/ don la grub pa med kyang / thams cad dngangs skrag bskyed pa'i thabs mdzad nas/ dge bcu'i khrims la bkod do/ /de'i tshe li yul lcang
ra smug po na/ dge tshul gnyis kyis 'phags pa 'jam dpal lo brgyad kyi bar du bsgrubs pas/ ma 'grub par nam mkha' nas sgra byung ste/ dge tshul khyed gnyis dang 'jam dbyangs
las 'brel med pas dngos grub brnyes par dka'/ khyed gnyis kyi lha 'phags pa spyan ras gzigs yin pas/ 'phags pa de da lta bod kha ba can gyi rgyal khams na| bod kyi
rgyal po ru sku sprul yod/ der song dang zhal dngos su mjal bar yod do zhes lung bstan te mi snang bar gyur to/ /de thos pa tsam gyis dge tshul gnyis po'i lus kyi ba spu
rab tu g.yos par gyur to/ /lus dang srog la mi blta bar rgyags phye khur nas bod du 'ongs so/ /der stod lung mda' brgal ba'i

'phrang la slebs pa dang / chu'i 'gram na mi'i ro mgo med pa dang / mig med pa mang po bya khyis za gyin 'dug pa mthong ngo / /der dge tshul gnyis the tshom du gyur te| bod
kyi mi la gtam byas nas/ rgyal po gang na bzhugs/ ro 'di rnams la ci byung ba yin byas pas/ bod kyi mi na re/ rgyal po lha sa na bzhugs/ ro 'di rnams khrims las 'gal ba
la rgyal pos chad pa bcad pa yin zer bas dge tshul gnyis log lta skyes te/ spyan ras gzigs bdud du 'dug pa/ mi 'di tsam gsod pa/ nged rang gnyis log la 'dong zer te log go
/der rgyal pos khong gnyis kyi bsam pa mkhyen nas/ blon po 'bri se ru gong ston la/ rgyal po'i zhal nas/ rta zhon la mgyogs par song shig stod lung mda' na rab tu byung
ba'i rtags mgo la skra med pa/ gos ngur smrig gru bzhi gon pa'i mi gnyis nga'i drung du 'ong rgyu yin pa log lta skyes nas phyir log song yod pas/ zhi ba'i thabs kyis 'dir
khrid shog gsung ngo / /der blon pos rjes zin te/ khong gnyis shin tu skrag par gyur pa la/ zhi ba'i gtam smras nas rgyal po'i drung du khrid 'ongs so/ / der rgyal pos
dge tshul gnyis la phyag mdzad de/ de nas rgyal pos zhal 'dzum pa dang bcas te/ dge tshul khyed gnyis kyis bod du ci la 'ong gsungs pas/ dge tshul gnyis na re/ nged gnyis
li'i yul nas 'ongs pa yin te/ 'phags pa 'jam dpal lo brgyad kyi bar bsgrubs pas ma 'grub par nam mkha' nas sgra byung ste khyod gnyis kyi lha 'phags pa spyan ras gzigs
yin pas/ 'phags pa de da lta bod kha ba can gyi rgyal khams na rgyal po zhig tu sprul yod/ der song dang zhal dngos su mjal bar yod gsungs pas/ nged gnyis kyis lus dang

srog la ma bltas par bod du 'ong ba yin/ lam kha na mi ro mang po 'dug pas bod kyi mi la dris pas/ rgyal pos khrims las 'gal ba la chad pa bcad pa yin zer bas/ nged gnyis skrag
nas phyir log pa yin zer ro/ /der rgyal pos khong gnyis la bza' btung gis tshim par byas nas/ dbu'i thod phud de/ a mi dhe ba'i zhal bstan nas/ nga ni bod kyi rgyal
po thugs rje chen po yin/ ngas rgyal srid bzung nas da lta phan la sems can la phan btags nas/ thar pa byang chub kyi lam la 'khod pa ma gtogs/ gnod pa khab rtse gang yang
skyel ma myong / bod kyi mi 'di rnams spre'u dang brag srin las chad pa yin pas/ drag po'i sprul pa byas pa yin gsungs te/ se gol brdab pas/ ro rnams 'ja' yal ba bzhin
song ngo / /der dge tshul gnyis dad cing gus par gyur te/ rgyal po chen po nged gnyis lam thag ring nas dka' ba spyad 'ongs pa chos go sla ba'i phyir/ don gsum la 'dus pa'i
gdams pa zhig zhu zhus pas/ rgyal po'i zhal nas dge tshul gnyis nyon cig chos thams cad kyi rtsa ba hril gyis dril na don gsum la 'dus te/ lus kyi sgo nas srog gcod pa
dang / ma byin par len pa dang / mi tshangs par spyod pa la sogs pa spangs te/ dkon mchog gsum gyi drung du phyag dang bskor ba gyis la bde 'gro mtho ris thob pa'i rten
du tshul khrims kyi nor bu gces par 'dzin cig bslab pa rin po che'i rgyan dang nam du yang mi 'bral bar gyis shig ngag gi sgo nas rdzun phra ma/ tshig rtsub mo smra ba la
sogs pa spangs te/ sangs rgyas thams cad kyi dgongs pa gcig tu bsdus pa'i ngo bo/ chos thams cad kyi rtsa ba bsdus pa'i snying po/ dge legs dang yon tan thams

cad kyi gter mdzod/ phan bde'i dngos grub thams cad kyi rtsa ba/ gsung mchog yi ge drug pa la bzlas brjod gyis shig yid kyi sgo nas brnab sems/ gnod sems/ log par lta ba la
sogs spangs te/ dkon mchog gsum la skyabs su 'gro zhing / khams gsum rig drug na gnas pa'i sems can thams cad rang gi pha mar ma gyur pa gcig kyang med pas/ de rnams kyi
sdug bsngal bzod thabs med pa rnams rang gi rgyud thog tu len pa'i 'dun pa drag po dang bcas shing / rang gi phan bde gang yod de rnams la ster la/ bdag bas gzhan gces bsgom
pa'i bsam pa bzang po dang ldan te/ mdor na byams snying rje byang chub kyi sems rin po che dang skad cig kyang ma bral bar gyis shig chos bzang las bsam bzang lhag
pa yin no/ /don 'di gsum dang ldan na tshe gcig lus gcig la sangs rgyas par 'gyur ro/ /don 'di gsum rang rgyud la med na/ bka' mdo rgyud lung man ngag thams cad blo la yod
kyang / kha chos yin zhing snying po med gsungs so/ /de nas rgyal pos dge tshul de gnyis la thugs rje chen po'i chos skor gsum dang / mdo padma dkar po dang / yi ge drug
pa'i phan yon rnams gsungs nas/ thar pa byang chub kyi lam la 'khod par mdzad do/ /de nas dge tshul gnyis po/ dga' zhing mgu la yi rangs par gyur nas/ rgyal po'i zhabs
la phyag byas te/ 'di skad ces gsol to/ /kye ma chos rgyal sprul pa'i sku// Arya pA lo thugs rje can/ /yul du 'gro bas skyel ma zhu/ /zer bas rgyal po'i zhal nas/ khyed gnyis
gegs med par skad cig la yul du sleb par 'dod dam gsungs pas/ dge tshul gnyis na re/ ci nas kyang dka' tshegs med par

yul du sleb par 'dod lags zer bas/ rgyal pos khong gnyis kyi thu bar bye ma bre re blugs nas gser 'gyur gyi byin gyis brlabs te/ khong gnyis kyi mgo la phyag bzhag nas yo byad
gang yod sngas su chug la/ khyed rang gnyis kyi yul yid la dran pa gyis la nyol cig gsung ngo / /der khong gnyis kyis de ltar byas nas nyal bas gnyid thum pa zhig song
ba dang / khong rang gnyis kyi yul na sleb 'dug go /thu ba'i bye ma de gser du song / skye ba phyi mar de gnyis kyis dgra bcom pa'i 'bras bu thob par gyur to/ /de nas sras
gung ri gung btsan dgung lo bcu gsum bzhes nas/ rgyal srid bzung btsun mo khab tu bzhes pas/ sras mang srong mang btsan bya ba me pho khyi'i lo la 'khrungs so/ /gung
ri gung btsan gyis rgyal srid lo lnga bzung / dgung lo bco brgyad bzhes dus/ po ta la ru sku gshegs so/ /gung ri gung btsan yab kyi gong du 'das/ /de yi bang so don mkhar
mda' ru brtsig /gral ni gnam ri srong btsan g.yon na yod/ /ming ni gung chen gung ri lags so skad/ /de nas slar yab rgyal pos rgyal srid bzung ste| bde skyid dang ldan par
mdzad do/ /de nas yang rgyal po'i thugs la nga'i ra sa 'phrul snang gi gtsug lag khang dang / rgya stag ra mo che'i gtsug lag khang gnyis la/ sangs rgyas kyi bstan pa
ji srid gnas kyi bar du yon tan dpag tu med pa dang ldan dgos te/ rin po che'i gling lta bu sangs rgyas dang byang chub sems dpa' dang / dpa' bo dang / dpa' mo ye shes kyi
mkha' 'gro ma re yang tha mal pa'i gzugs su sprul nas rgyun du gnas pa dang / bod yul gyi gtsug lag khang thams cad las mngon par mtho zhing mtha' yas pa'i yon tan du ma

dang ldan pa/ gdul bya longs spyod nam mkha' dang mnyam shing / gang la gang 'dod yid bzhin du 'byung ba/ mtha'i nor thams cad gnas 'dir 'du zhing / mtha' bzhi las rnam par
rgyal ba/ bod yul na 'gran zla dang bral zhing / 'od dang 'od zer phyogs bcur khyab pa/ snyan pa dang grags pas ni sa'i steng thams cad khyab ste/ byin rlabs ni nyi zla'i
'od dang mtshungs/ rin po che dang / nor dang / 'bru dang / gser dang / dngul dang / dbyig dang / rgyan dang / gos dang / zang zing gi long spyod ni char bzhin du 'bab
pa/ yon tan du ma dang ldan par byed pa la sa'i yon tan bltas nas gter sbed dgos te/ de yang dper na yid bzhin gyi nor bu 'dod rgu 'byung ba'i rgya mtsho'i 'gram na/ grong
dang grong khyer ci yod kyang / de'i mthu la brten te/ 'byor pa dang ldan pa yod pa ltar/ rin po che'i gter yod pa'i gnas der yang / 'byor pa longs spyod rang bzhin gyis
'ong bas/ ma 'ongs pa'i bod 'bangs rnams kyi don du gter sbas pa ni/ ka ba bum pa can dang nye ba'i sar/ dam pa chos kyi gter sbas so/ /de'i yon tan ni bod kyi yul 'dir
ma 'ongs pa'i dus su/ sangs rgyas kyi bstan pa nyi ma shar ba bzhin 'byung ste/ dam chos la longs spyod par 'gyur ro/ /ka ba shing lo can dang nye ba'i sar/ /gser dngul
rin po che'i gter sbas so/ /de sbas pa'i yon tan ni/ mtha'i nor thams cad dbus su 'du zhing / gser dngul la longs spyod par 'gyur ro/ /ka ba sbrul mgo can dang nye ba'i sar/
drag sngags mthu'i gter sbas so/ /de sbas pa'i yon tan ni/ mtha' dmag dang / bgegs dang log 'dren thams cad mi 'byung bar 'gyur ro/ /ka ba seng mgo can dang nye ba'i

sar/ byol song phyugs kyi g.yang yig rnams sbas so/ /de sbas pa'i yon tan ni/ bzhon phyugs 'phel ba dang / dkar thog bcud dang ldan par 'gyur ro/ /rin po che ratna de ba/ gzi'i
sgrom bur bcug nas dar zab sna lngas dril la dzambha la'i 'og tu sbas so/ /de'i yon tan ni/ rgyan dang / gos dang / nor dang / 'bru la sogs pa gang la ci 'dod pa thams
cad 'byung bar 'gyur ro/ /rin po che stag sha de ba sbrul gyi lpags pas gtums nas klu khang du sbas so/ /de'i yon tan ni/ lo phyugs rtag tu legs shing char chu dus su
'bab ste/ sa bdag klu'i gnod pa mi 'byung bar 'gyur ro/ /baiDUrya'i lhung bzed zas sna dpag tu med pas bkang ste| gnod sbyin khang par sbas so/ /de'i yon tan ni/ bza' btung
gi longs spyod gang la ci 'dod pa thams cad 'byung zhing / zas bcud dang ldan par 'gyur ro/ /ra sa'i gtsug lag khang la zhig ral byung na gso ba dang / mchod pa rgyun
ring por bya ba'i phyir/ gser dang dngul dang rin po che sna tshogs las zangs chen po zhig bkang ste/ dkyil 'khor chen po'i 'og tu sbas so/ /las dang skal bar ldan pa'i gang
zag la smon lam btab bo/ /gzhan yang sa cha 'od dang ldan pa dang / char chu dus su 'bab ste/ 'bru sna smin pa/ than pa dang / sad dang / ser ba dang / btsa' dang / mu
ge mi 'byung ba dang / nad yams dang / mtha' dmag gi gnod pa mi 'byung zhing / dus dang gnas skabs thams cad du bkra shis shing / dge legs kyis khyab par bya ba'i phyir/
rin po che gser dngul la sogs pa rnams rin po che'i snod du dar zab sna tshogs kyis dril nas bcug gnod sbyin khang pa dang / klu khang dang / lha khang gi nang skor thams
cad

du sbas so/ /'di dag ni zur tsam yin gyis/ gter sbas lugs rnams rgyas par shes 'dod na/ rgyal po bka'i thang yig la gzigs shig de nas rgyal po'i zhal nas/ gter 'di rnams sbas
pa'i yon tan ni/ nga'i gtsug lag khang 'di la snyan pa dang grags pa ni nyi zlas slebs pa'i gnas su khyab ste/ 'dzam bu gling na 'gran zla dang bral ba yin no/ /gdul bya
dang zhabs tog mtha' nas rgyas te/ mtha' mi thams cad dbang du 'dus nas/ dpal 'byor nam mkha' dang mnyam pa yin no/ /ma 'ongs pa'i dus su nga'i dbon sras dang / btsun
mo blon po bod 'bangs thams cad kyis gtsug lag khang bzhengs par 'dod na/ nga'i ra sa 'phrul snang gi gtsug lag khang 'dir sa phud dang / rdo phud bskyal nas rab gnas lhun
gyis grub cing bdud dang log 'dren gyi bgegs med par bkra shis shing yon tan du ma dang ldan par 'gyur ro zhes gsungs so/ /de nas rgyal pos lha sa ne'u thang du dbon sras
mang srong mang btsan gyi dbu la phyag bzhag nas/ spang skong phyag brgya pa dang / mdo padma dkar po dang / dam chos zla ba sgron ma dang / spyan ras gzigs kyi sgrub
skor bshad rgyud rnams dang / ma 'ongs pa gab pa mngon du phyung ba dang / lha sar zhabs tog byas pa/ phyag dang mchod pa bskor ba byas pa/ mthong thos dran reg gi yon tan
bstan pa/ phyi'i rag gso ba dang / nang gi lha la zhabs tog byas pa la phan yon yod pa rnams legs par gsungs te/ sras kyis yi ger bris nas gnod sbyin khang par gter du
sbas so// gzhan yang nga nas gdung rabs lnga pa na/ rgyal po khri dang lde zhes bya ba 'byung ste/ de'i dus su rgya gar nas paNDi ta mang po byon nas dam pa'i chos thams
cad

bsgyur zhing yang dag par gtan la 'bebs/ gtsug lag khang mang po bzhengs/ sangs rgyas kyi bstan pa dar zhing rgyas par 'gyur te/ rab tu byung ba bslab pa gsum gyi rgyan gyis
rab tu mdzes pa/ ngur smrig gi rgyal mtshan gsol ba mang po 'byung bar 'dug ste/ nga'i dbon sras rnams kyi dbu'i mchod gnas byed/ 'tsho ba blang nas sbyor phan bde dang
dge legs thams cad 'byung bar 'gyur ro zhes gsungs pas/ blon po mgar gyis de ma thag tu zangs kyi byang bu la bris nas/ 'ching phu'i dkor mdzod du sbas so/ /gzhan yang phyi
blon/ nang blon/ bod 'bangs kyi skyes pa dang bud med/ byis pa yan la rim pa bzhin du 'jig rten la dgos pa'i zhal gdams dpag tu med pa gsungs nas/ thugs rje chen po'i
bskyed rim gyis/ yi ge drug pa'i chos la bkod do/ /'di yang blon po 'bri se ru gong ston gyis/ ma 'ongs pa'i bod 'bangs rnams la phan pa'i phyir yi ger bris bzhag go /gzhan
yang rgyal po nyid kyi rnam thar rnams la rgyas 'bring gsum du mdzad/ shog dril gsum byas nas ka ba bum pa can gyi 'og tu sbas te/ las dang skal bar ldan pa'i gang zag
la smon lam btab bo/ /de nas rgyal po dang btsun mo'i mdzad pa thams cad yongs su rdzogs te/ bod kha ba can pa'i re zhig ltos pa'i pha ma lta bu| 'gro ba sgrol ba'i ded
dpon lta bu/ dgos 'dod 'byung ba'i nor bu lta bu/ mun pa sel ba'i sgron me lta bu/ nye ring med pa'i nyi zla lta bur mdzad de/ las thabs mkhas pas phyi na dgra med/ bka'
drin bzang pos nang gi 'bangs rnams skyongs/ mnga' 'og gi bod 'bangs thams cad 'byor pa dang ldan zhing / dga' bde la longs spyod do/ /phan pa dang bde ba thams cad 'byung
bar bya ba'i

phyir/ gter sbas pa dang bod 'bangs thams cad chos la bkod par mdzad pa'i le'u ste bcu drug pa'o// //bcu bdun/ rgyal po yab yum gyi mdzad pa yongs su rdzogs te/ rang byon bcu
gcig zhal gyi thugs kar thim pa'i skor/ oM ma Ni padme hU~M/ lha thugs rje chen po la phyag 'tshal lo/ /thugs rje chen po'i sprul pa chos skyong ba'i rgyal po srong btsan
sgam po la/ sras gung srong gung btsan gyis/ nangs par nyi ma shar ba dang dbu rtse'i yang thog tu yab rgyal po chen po la rang gi na bza' la bzhugs gdan byas nas zhal
zas mang po drangs/ phyag dang bskor ba mang du byas nas zhu ba 'di skad ces gsol to/ /e ma ho/ sangs rgyas kun gyi phrin las/ /snang ba mtha' yas kyi thugs rje/ /bde ba
can gyi pho nya/ /bod 'bangs yongs kyi skyabs gnas/ /bdag cag kun la thugs rjes gzigs pa yi/ /rgyal ba'i sku dang tha mal mjal/ /zab mo'i thugs dgongs snang mod kyang /
/chos nyid don gyi thugs rje de/ rgyal ba'i thugs la mi gab par/ gab pa mngon du phyung nas ni/ /rang snang yul med bstan du gsol/ /blo 'das byar med bstan du gsol/ /ma
bcos ngang nas bstan nas kyang / /byar med ngang gis gnas pa la/ /sku gsum shugs las 'char ba yi/ /bdag cag blo la sbyar du gsol/ /zhes phyag 'tshal te zhus pa dang / der
yab rgyal pos bka' stsal pa/ lha sras chen po nyon cigabadag ni sangs rgyas kun gyi phrin las yin/ /snang ba mtha' yas drung du dam yang bcas/ /byang chub sems kyi bod 'bangs
don la 'ong / /nga dang rgyal ba gnyis su med/ /'gro ba nga yi gdul bya yin/ khyed kun 'phags pa'i byin

rlabs yin/ /rgyal ba'i dgongs rgyud zab mo rnams/ /'phags pa'i lam steg yin mod kyang / /chos nyid don gyi thugs rje de/ /blo dman rnams la bstan par mi 'os kyang / /brtse
ba'i sems kyis gab pa mngon phyung 'di/ /ma rtogs sgro dang skur ba'i gzhi/ /skyabs med rnams la ye gsang chod/ /tsitta snying gi dkyil du chongs/ /chos nyid zad par skyel
ba yang / /nga yis legs par bstan gyis nyon// sna tshogs dag kyang rang snang yin/ /yul med de ni blo las 'das/ /blo 'das de ni byar med yin/ /ji bzhin pa yi ngang gnas
yin/ /gnas pa med par lhod pa'i mchog /de ltar go ba'i gang zag gis/ /mtha' bral spros pa chod pa la/ / lta ba'i ming du btags pa yin/ /rang gsal 'dzin pa stong pa la/ /sgom
pa ming du btags pa yin/ /don dang bral ba med pa la/ /spyod pa ming du btags pa yin/ /spang blang 'dzin pa zhig pa la/ /'bras bu ming du btags pa yin/ /rtsol med 'gro
don byed pa la/ /thugs rje ming du btags pa yin/ /de la skyo dub med pa la/ /chen po ming du btags pa yin/ /'gro don mdzad kyang skyon ma gos/ / 'phags pa ming du btags
pa yin/ /snying rje dbang du 'dus pa la/ /rgyal po ming du btags pa yin/ /'gro ba'i kha lo snyoms pa la/ /srong btsan ming du btags pa yin/ /blo la gang phan bshad pa la/
/gdams ngag ming du btags pa yin/ /brjed tho shul du bzhag pa la/ /bka' brgyud ming du btags pa yin// 'gro ba dang ba 'dren pa la/ /gtsug lag ming du btags pa yin/ /rnam
rtog rang sar grol ba la/ /sangs rgyas ming du btags pa yin/ /'gro ba lam du 'dzud pa la/ /dam chos ming du btags pa yin/ /byar med blo la sbyor ba la/ /

dge 'dun ming du btags pa yin/ /rtsol med rang lugs gnas pa la/ /byar med ming du btags pa yin/ /tha mal rtog pa bsgyur ba la/ /bskyed rim ming du btags pa yin/ /blo yi khrid
thabs sna tshogs pa/ /chos spyod ming du btags pa yin/ /rtsa bral nang du shes pa la/ /go ba ming du btags pa yin/ /don go gcig las med pa la/ /nyag gcig ming du btags
pa yin/ /du ma ngo bo gcig pa la/ /chos sku ming du btags pa yin/ /dag snang lha ru snang ba la/ /longs sku ming du btags pa yin/ /sna tshogs thabs kyis 'dren pa la/ /sprul
sku ming du btags pa yin/ /rtog med rang sa zin pa la/ /mngon 'gyur ming du btags pa yin/ /btags pa thams cad ming yin gyis/ /ming ni 'dzin pa med par zhog /bsam pa thams
cad blo yin gyis/ /blo yi byed pa zhog la spong / /zhog ces bya ba tshig yin gyis/ /tshig gi 'dzin pa bor la thong / /thong zhes bya ba blo yin gyis/ /blo yi byed pa
dbyings su sbos/ /sbed pa bya ba bzang rtog yin/ / bzang ngan med par khad de ba/ /gab sbas med par lha nge ba/ /'gro 'ong med par gsal le ba/ /spang blang med par lhug
ge ba/ /phyogs ris med par phyam me ba/ /btang bzung med par khyil le ba/ /gsal 'grib med pa lhang nge ba/ / brjed yeng med par tur re ba/ /gtang bzhag med par wal le ba/
/blo las 'das pa'i yul la ltos/ /tshig las 'das pa'i don la ltos/ /bzang ngan med pa'i yul la ltos/ /phyi nang med par sems la ltos/ /pho mo med pa'i sems la ltos/ /gnyis
'dzin bral ba'i don la ltos/ /don zhes bya ba blo las 'das/ / 'das pa'i rjes su ma 'brang bar/ /blo tshig bral ba'i ngang la ltos/ /bltas pas

mthong ba'i yul med kyis/ /ma bltas bzhag pas chos nyid mthong / /ma bsgrub bzhag pas sems nyid grub/ /ma bzung ma glod rang sar grol/ /de ltar mthong ba'i gang zag la/ /'khor
'das gnyis su ngas ma mthong / /dge sdig gnyis su ngas ma mthong / /bzang ngan gnyis su ngas ma mthong / /rtag chad gnyis su ngas ma mthong / /pho mo gnyis su ngas ma
mthong / /bde sdug gnyis su ngas ma mthong // yin min gnyis su ngas ma mthong / /nye ring gnyis su ngas ma mthong / /mtho dman gnyis su ngas ma mthong / /gsal 'grib gnyis
su ngas ma mthong / / mthong ba med pa'i rang nyid nas/ /sna tshogs shar ba rang nyid yin/ /sna tshogs 'gag pa med par zhog /sna tshogs 'dzin pa med par zhog /sna tshogs
spang blang med par zhog /sna tshogs 'dzin bral chos sku yin/ /ma 'gags gsal ba longs sku yin/ /sna tshogs bral ba sprul sku yin/ /tha mal rtog med chos sku yin// chos
nyid 'dod pa tha mal yin/ /blo las 'das pa de nyid yin/ /'dod pa bral na don dang bral/ /gnyis 'dzin grol na gnas su rtogs/ /spang blang med na dngos grub thob/ /'gro don
byed na phrin las rdzogs/ /blo thag chod na 'gro sar phyin/ /phyin pa med na brdol ba yin/ /de lta bu yi gang zag la/ /rig pa thams cad rang rig yin/ /shes pa thams cad
rang shes yin/ /grol ba thams cad rang grol yin/ /gsal ba thams cad rang gsal yin/ /stong pa thams cad rang stong yin/ /'dug pa thams cad rang 'dug yin/ /gnas pa thams cad
rang gnas yin/ /bde ba thams cad rang bde yin/ /sdug bsngal thams cad rang sdug yin/ /thams cad rang rig rang snang yin/ /sgom du med pas bsam

du med/ /rgyud la bya med yengs su med/ /bzhag rgyu med de btang rgyu med/ / brjed rgyu med de nor rgyu med/ /ye shes de la rgyun chad med/ /ting nge 'dzin la thun mtshams
med/ /dmigs pa la yang btang bzung med/ /rnam rtog la yang bzang ngan med/ /yid yul la yang phyi nang med/ /dngos med la yang phyi nang med/ /re dogs spangs na skyon dang
bral/ /'dod pa med pas thob pa med/ / rtsol ba med pas skyon rnams sangs/ /'bras bu la re mkhan med pas sangs rgyas kyi dgongs pa zhig bsam brjod blo las 'das pas smra ba'i
ngag dang bral/ de ltar du rang dbang thob tsa na/ brgyud pa rang gis zin/ grol cha nang nas rnyed/ gzung 'dzin mtshan ma zhig snang srid bka' brgyud du shes/ byed spyod
chos spyod du 'gro/ mthong thos sku gsum du byon/ ye shes nang nas brtol/ nyon mongs kun rang sar dag dad gus rang la tshud do/ /'khor 'das kyi rtsa ba rang rig tu shes/
skyid sdug gsal 'debs su shes/ bdag 'dzin chos skur grol lo/ /gzhi mthong bas lta ba med/ rtsad chod pas sgom du med/ rang sa zin pas sgrub tu med/ rang sems ngo shes
pas sangs rgyas med do/ /shes rab rang brdol du byon pas/ wal le brjed med du 'dug pa/ sna tshogs 'gag med du grol ba/ tshor ba rjes med du sangs pas/ rig pa glan sar chags
pas/ chos sku gcer mthong du grol ba/ rig pa rkyang ded du 'dug pas gnyis su med pa'i sku| rang snang chen po'i ngang la lus so/ /rang byung du yin pas lhun grub tu byung
/ rang gsal yin pas gting gsal du shar/ rang snang yin pas 'od gsal du snang / rang rig yin pas chos skur byung / rang grol yin pas zangs thal du byung

ngo | |de yang rang gis ma byas par gzhan byed dam/ rang la bsam du med par gzhan la mtshon du rnyed dam/ rang ma rig par sems can thul lam/ 'du 'bral med par btsal bas rnyed
dam/ phyin pa med par bsdad pas zin nam/ dngos po med par lag tu lon nam/ bstan rgyu med par mig gis mthong ngam/ da lta nga la yod pa'i steng la tshol lam/ gsal ba'i
steng la lta'am/ grol ba'i steng la bshigs sam/ dag pa'i steng la 'khru'am/ ngoms pa'i steng la 'thung ngam/ 'grang pa'i steng la za'am/ dros pa'i steng la sreg gam/ shes
pa'i steng la 'thams sam/ de ltar sems la rgyu rkyen bral bas rtsol sgrub kyi blo dang bral te/ dngos med la gnyen pos bcos su 'dug gam/ long med kyi snang ba ma thos pas/
rtag chad kyi snang ba rang sar dag gnyis 'dzin rang sar grol bas re dogs kyi mtha' spang / zhen 'dzin nang nas grol bas skye med rang sa zin/ rtog med nang nas mthong
bas dgra bgegs rang sar thul lo/ /'o de ltar du rig pa rgya yan gnyen po med pa la ye shes rang snang gi spyod pa zer ba yin no/ /rtog med rang lugs gnas pa la spang blang
med pa zer ba yin no/ /ye shes nang nas shar ba la rnam rtog rang grol zer ba yin no/ /yin min blo las 'das pa la dgag sgrub bral ba zer ba yin no/ /'bad rtsol ngos zin
pa la chos nyid klong brdol zer ba yin no/ /lhun grub skye ba med pa la 'bras bu rang shar zer ba yin no/ /'o de ltar du go ba dang rtogs pa dus mnyam/ shes pa dang grol
ba dus mnyam/ gsal ba dang mthong ba dus mnyam/ 'byar dang reg pa dus mnyam/ brlan pa dang gsher ba dus mnyam/ 'o de ltar shes pa'i gang zag gis/ lta ba

la phyogs ris med kyis nam mkha' gon/ sgom pa la gsal 'grib med kyis nyi ma khur/ spyod pa la thog brdug med kyis rlung la zhon/ 'bras bu la blang dor med kyis gser gling ltos/
de ltar rtogs pa'i rnal 'byor la/ lta ba la lta rgyu gda' ye/ bsgom pa la bsgom rgyu gda' ye/ spyod pa la spyod rgyu gda' ye/ 'bras bu la bsgrub rgyu gda' ye/ des na
rig pa gshis thog tu sgyel/ mtshan ma rang grol du thong / phyi nang gi 'dzin pa shigs/ bzang ngan gyi blang dor spangs/ chags zhen gyi 'dzin pa khrol/ bzang 'dod kyi nga
rgyal thong / 'gran sems kyi phrag dog khrol/ zhe sdang gi me chen gsod/ gti mug gi ma rig pa sangs/ byar med kyi ngang la yengs med du zhog gnyis 'dzin gyi blo ni nam
mkha'i dbyings su rgyas thob/ don la bsgom rgyu med kyis rang sar zhog 'o de lta bu'i gang zag gis/ bskyed rim bsgom na yi dam lha ru 'gyur/ /rdzogs rim dran na gzung 'dzin
mtshan ma zhig /zung 'brel 'dod na bar snang 'ja' tshon ltos/ /don go mthong na tha mal chos mi ltos/ /ma mthong bar du bka' brgyud bla ma bsten/ / chos spyod byed na
rang 'dod zhen pa spangs/ /mi 'jig go cha 'dod na sgo gsum lha ru bsgyur/ /gzhan don byed na 'gro la phan sems bskyed/ /rang don bsgrubs na 'du 'dzi g.yeng ba spongs/ /dgra
bgegs 'dul na rtsa bral snying rje bskyed/ /phyi ma bde 'bras 'dod na da lta dka' ba spyod/ /'gro ba dbang du sdud na bdag bas gzhan gces kyis/ /snyom las dran na 'chi
ba mi rtag bsgom/ / chags zhen 'dzin pa byung na rmi lam sgyu ma bsgom/ /bar chad bdud kyis bred na rang sems gtan la phob/ /chos bzhin byed na chos min thams cad spong
/ /nga

dang 'grogs kyang de las med/ /sangs rgyas gzhan dang mjal yang de bas med/ /ces chos skyong ba'i rgyal pos dgongs pa mngon du phyung ba dang / de nas dus de nyid du lha sras
rje 'bangs thams cad chos nyid rang shar rang grol chen po'i gling du 'bad pa dang rtsol ba med par grol lo/ /dus de nyid du bde sdug la spang blang med/ 'khor 'das la
bzang ngan med/ 'di phyi la gdams kha med par 'phags pa rnams kyi zhal mthong bya mthong byed med par mi la mis blta ba bzhin gzigs so/ /de ltar mi thams cad rig pa rang
shar rang grol gyi dgongs pa la/ bzhag bya dang bzhag byed med par byas par gyur to/ /de nas lha sras rje 'bangs thams cad rjes su yi rangs te phyi nang gi mchod pa rgya
chen pos yab rgyal po mnyes par mdzad nas shin tu drin gzo'o/ /de nas yang dar gcig yab rgyal po nyid dgongs pa la bzhugs nas ci yang mi gsung bar/ spyan bar snang la khrol
khrol mdzad nas 'di skad gsungs so/ /ag sam rgyal sras chen po gson cig /lan cig dus kyi tha ma la/ /nga yi lha sa'i gnas gzhi 'di/ /nya 'dra sbal 'dra 'jong 'dra sprel
yang 'dra/ /rim pa bzhin du chu yis gcod par byed/ /nya 'dra rgyal ba yum gyi rang bzhin yin/ /ras ris phyogs bcu'i sangs rgyas dngos dang 'dra/ /rgyal bas rgyal ba'i
zhabs tog mdzad pa yin/ /nya 'dra kha ru de dag su yod pa/ /rgyal ba'i yum la reg dang khyad par med/ /de yang sngon du sbyangs pa song ba yin/ /'khor ba'i sdug bsngal mtha'
ru phyin pa yin/ /'bad pa don chen yin no bod 'bangs rnams/ /rdo bang gseg ma 'jim pa bya sgong tsam/ /gang zhig de yi phyogs su spung byed pa/ /sangs rgyas

rnams la sman pa byas pa yin/ /de yang bde ba'i lam la tshud pa yin/ /nga yi rig can rnams kyis bkur ba'i tshe/ /nya 'dra'i dus su gshog ltar bsgron pa yin/ /sbal 'dra'i dus
su zhwa ltar bkon pa yin/ /'jong 'dra'i dus su gdan ltar 'ding ba yin/ /sprel 'dra'i dus su gzugs su gyur tsa na/ /rgya chen mchod pa bshams nas ni/ /mos gus gsol 'debs
gces pa yin/ /de ltar byas nas cung zhig gnas par 'gyur/ /nang gi lha rnams gsos na phyi yi rag la phan/ /phyi yi rag rnams gsos na nang gi lha rnams dgyes/ /mchod pa bshams
shing gsol ba btab byas na/ /bod 'bangs bsam pa thams cad 'grub par 'gyur/ /dus kyi tha ma sdig spyod mang mod kyang / /nga yi lha sa mthong thos reg pa yi| |'gro ba
phal cher 'khor ba'i gnas nas thar/ /de yang 'phags pa rnams kyi thugs rje ste/ /nga yi bod 'bangs rnams kyi bsod nams yin/ /de phyir nga yi skyabs gnas pho mo rnams/ /rtsol
ba ma zhen snying stobs bskyed mdzod la/ /nga yi lha sa mthong thos reg par mdzod/ /de yang thar pa'i lam la btsug pa yin/ / skyon rnams thams cad sel bar 'dod pa dang
/ /yon tan gang zhig bsgrub par 'dod pa yi/ /nga yi lha sa zhabs tog mos byas pas/ /bsam pa thams cad yid bzhin 'grub par 'gyur/ /ji ltar 'dod pa rgyal ba rnams la zhus/
/zhes yab rgyal po chen pos lha sras la bka' stsal pa/ lha sras chen po pa/ dus lan cig lha sa la chus nyen nas/ gso dgos pa yod par 'dug pas/ de'i zhig gsos kyi theb
la/ gser dngul la sogs dkor nor rnams gter du sbos shig gsungs pa dang / de nas lha sras kyis kyang lha sar zhabs tog bya thabs

dang / gser dngul dang dkor nor la sogs pa nor mang po dus de nyid du/ gnod sbyin na ga ku be ra'i brla g.yas kyi dar sham 'og tu gter du sbas nas las dang skal bar ldan pa'i
gang zag la gtad rgya smon lam btab bo/ /des kyang lho dang nub kyi phyogs su 'gro don byed par 'gyur ro/ /rgyal po srong btsan sgam pos gab pa mngon phyung du gdams pa'o/
/de nas chos kyi rgyal po de/ dgung lo bdun cu tham pa rgyal sa bzung / rgyal khams la dbang bsgyur/ sangs rgyas kyi bstan pa nyi ma shar ba lta bur mdzad/ 'dod yon
dang longs spyod kyi char pa phab/ bod 'bangs thams cad bde ba la bkod/ dgung lo brgyad cu gya gnyis pa lcags pho khyi'i lo smin drug zla ba'i tshes bcu la 'phrul snang gi
btsan khang byang mar 'phags pa spyan ras gzigs kyi drung du/ sprul pa'i rgyal po srong btsan sgam po de'i g.yas su bal mo bza'/ g.yon du rgya mo bza'/ rgyab tu mang bza'
khri lcam/ zhabs drung du dbon sras mang srong mang btsan/ mdun du blon po thon mi dang mgar gnyis/ lha khang phyi'i sgo srung la/ zhang blon sna chen po dang / sbas lcang
dpal gyi pags bzang gnyis kyis sgo bsrungs/ mchod rdzas du ma thogs te/ rgyal pos yi dam gyi drung du mchod pa phul nas smon lam btab bo| |de nas rgyal pos dbon sras
la bka' stsal pa/ rigs kyi bu ngas ni rgyal khrims chos khrims su bsgyur nas/ sangs rgyas kyi bstan pa dar bar byas/ bod 'bangs bde ba la bkod pa yin no/ khyod kyis kyang
nga'i rgyal srid 'di ma nyams par chos bzhin du skyongs shig nga'i gtsug lag khang 'di gnyis kyi zhabs tog khyod kyis gyis la/ dar du chug cig nga'i pho brang lha'i gnas
dang 'dra ba 'di'i

'dzin skyong gyis shig nga'i btsun mo dang / blon po bod 'bangs thams cad re zhing ltos pa'i pha ma lta bu gyis la/ phan pa dang bde bas khyab par gyis shig nga nas gdung rabs
lnga pa la/ /'jam dpal dbyangs kyi sprul pa ste/ /rgyal po lde zhes bya ba 'byung / /des kyang dam chos rgyas par byed/ /de nas gdung rabs gnyis pa la/ /phyag na rdo
rje'i sprul pa ste/ /rgyal po khri zhes bya ba 'byung / /des kyang dam chos rgyas par byed/ /de nas bdud kyi sprul pa ste/ /rgyal po dud 'gro'i ming can 'byung / /glang dar
ma yin/ de yi thugs la gdon gsol nas/ /lha khang sgyel zhing dam chos bsnub/ /sde snod 'dzin pa'i srog kyang gcod/ /chos mdzad thams cad bsad cing bcom/ /glegs bam thams
cad me la bsregs/ / sangs rgyas bstan pa'i dkrug shing des/ /bla ma slob dpon bran du bskul/ / rab byung btsun pa chos dang phral/ /dge bshes rnams la shan pa bcol/ /
sangs rgyas na bza' chu la bskur/ /rten gsum mchod cha rdo yis brdungs/ / chos kyi ming yang med par byed/ /de nas yer pa'i brag khung na/ /phyag na rdo rje'i sprul pa ste/
/dpal zhes bya ba'i dge slong gis/ /sdig can rgyal po sgrol bar 'gyur/ /de nas lo skor brgyad kyi bar/ /sangs rgyas bstan pa med par gyur/ / e ma sems can snying re rje/
/nga yi yi dam 'di rnams kyang / /gtsug lag khang 'dir gter bzhin sbed/ /de nas lnga brgya tha ma la/ /sangs rgyas bstan pa'i me ro zhig /mdo khams sgang nas longs par
'gyur/ kha ba can pa'i sems can la| |mar me 'chi khar gsal ba bzhin/ /bstan pa dar zhing rgyas par 'gyur/ / dad can mchod pa 'bul ba dang / /phyag 'tshal bskor ba byed par
'gyur/ /

rab byung btsun pa mang po dang / /sangs rgyas bstan pa dar bar 'gyur/ /zhes gsungs te byams pa'i ting nge 'dzin la bzhugs so/ /'di dag ni zur tsam yin gyis/ ma 'ongs lung
bstan gyi zhal gdams rgyas par jo bo rjes gter nas thon pa'i ka khol ma che ba na gsal lo/ /de nas dar cig lon pa na/ rgyal po'i zhal nas nga'i phyi nang gi blon po bod 'bangs
rnams nga rgyal po srong btsan sgam po dang mjal bar 'dod do zer du 'ong gi nga dang 'phrad par 'dod na 'phags pa spyan ras gzigs la gsol ba thob cig nga dang 'phrad
pa dang khyad med do gsungs so/ /yang bal mo bza' khri btsun gyis kyang / zhal phyir log mdzad nas/ bod 'bangs blo nye ba rnams nga bal mo bza' khri btsun dang mjal bar
'dod do zer du 'ong gi nga dang 'phrad par 'dod na jo mo khro gnyer can la gsol ba thob cig nga dang 'phrad pa dang khyad med do gsungs so/ /yang rgya mo kong jo zhal phyir
log mdzad nas/ bod 'bangs nga la zhen che zhing dga' ba rnams la/ rgya mo kong jo dang mjal bar 'dod do zer du 'ong gi nga dang 'phrad par 'dod na rje btsun sgrol ma
la gsol ba thob cig nga dang 'phrad pa dang khyad med do gsungs so/ /der blon po mgar gyis rgyal po chen po 'di tsam pa'i zhal gdams gsungs pa yab yum gsum gar 'byon zhus
pas/ nged gsum po thag ring du mi 'gro gsungs te/ rgyal po yar la bzhengs nas/ phyag g.yas pa bal mo bza' khri btsun la reg pas/ khri btsun me tog utpal dkar po zhig tu
gyur nas/ rgyal po'i sku phrag g.yas su thim mo/ /phyag g.yon rgya mo kong jo la reg pas/ kong jo me tog utpal sngon po zhig tu gyur nas/ rgyal po'i sku phrag g.yon

du thim mo/ /de nas rgyal po rang byon bcu gcig zhal gyi drung du phyin te/ 'phags pa la bstod pa/ chos sku stong pa'i ngang nyid las/ /'gro ba'i don du bzhengs pa'i sku/ /zhi
ba'i zhal bzhi khro zhal bdun/ /bcu gcig zhal la phyag 'tshal lo/ /rtsa ba'i zhi zhal dkar po gsum/ /rab tu 'dzum zhing mdzes pa ste/ / las dang nyon mongs zhi mdzad
pa/ /chos sku'i zhal la phyag 'tshal lo/ /de steng btso ma gser mdog can/ /rngams pa'i zhal gsum bzhad pa'i dpal/ /tshe dang bsod nams dpal 'byor gsum/ /rgyas par mdzad la
phyag 'tshal lo/ /de steng byi ru ltar dmar ba'i/ /dbang gi las mdzad zhal gnyis po/ /rnam par gtsigs pa'i khro gnyer can/ /longs sku'i zhal la phyag 'tshal lo/ /de steng
drag po'i las mdzad pa/ /dud sprin mdog 'dra zhal gnyis po/ /'jigs shing rngams pa'i spyan gsum bgrad/ /sprul sku'i zhal la phyag 'tshal lo/ /de steng bla ma sprul pa'i
sku/ /sangs rgyas kun 'dus li khri'i mdog /'od dpag med mgon rgyal ba yi/ /gtsug rgyan can la phyag 'tshal lo/ /padma'i 'dab 'dra dang po yin/ /phyag gnyis thugs kar thal
sbyar nas/ /sangs rgyas kun gyi thugs rje rnams/ /bskul bar mdzad la phyag 'tshal lo/ /g.yas kyi phyag bzhi rim pa bzhin/ /bgrang phreng 'khor lo mchog sbyin dang / /dus
gsum sangs rgyas 'od dpag med/ /legs par bsnams la phyag 'tshal lo/ /g.yon gyi phyag bzhi rim pa bzhin/ /pad dkar spyi blugs rin po che/ /thabs shes zung 'jug mda' dang
gzhu/ /legs par bsnams la phyag 'tshal lo/ /g.yas kyi yan lag bcu dgu na| |rin chen zhags pa lhung bzed gri/ /rdo rje me shel chu shel gzhu/ /lcug ma

bsnams la phyag 'tshal lo/ /rnga yab phub dang bum pa bzang / /dgra sta phreng ba padma sngo/ /spyi blugs nyi ma chu skyes dkar/ /snye ma bsnams la phyag 'tshal lo/ / g.yon
gyi yan lag bcu dgu na/ /sprin dkar spyi blugs padma gri/ /dung thod phreng ba dril bu dang / /rdo rje bsnams la phyag 'tshal lo/ /lcags kyu 'khar gsil sprul pa'i sku/ khang
bzangs glegs bam 'khor lo dang / /sku gzugs shing thog ge sar bcas/ /rin chen bsnams la phyag 'tshal lo/ /chos sku'i rtsa phyag rnam pa bcu/ /longs sku'i yan lag sum
cu brgyad/ /sprul sku'i nying lag stong mnga' ba'i/ /nam mkha'i rgyal po khyod la 'dud/ /padma lta bu'i phyag mthil la/ /utpal 'dra ba'i spyan mig gis/ /rgyu skar bzhin
du rnam bkra ba'i/ /nam mkha'i rgyal po khyod la 'dud/ /dbu la rgyal ba'i gtsug rgyan bcas/ /phyag zhabs gser gyi gdu bu 'khrol/ /sku la dri zhim spos ngad ldan/ /nam mkha'i
rgyal po khyod la 'dud/ /sna tshogs dar gyi na bza' gsol/ /rin chen du ma'i rgyan gyis spras/ / blta bas mi ngoms mdzes pa'i sku/ /nam mkha'i rgyal po khyod la 'dud/
/ri dwags lpags pas nu ma bkab/ /yan lag rigs bzhi'i sbrul gyis brgyan/ / mtshan dpe gzi brjid 'bar ba'i sku/ /nam mkha'i rgyal po khyod la 'dud/ / gangs ri'i ngogs ltar
mdzes pa la/ /cung zad dmar ba'i mdangs dang ldan/ / thugs rje'i 'od dkar 'phro ba'i sku/ /nam mkha'i rgyal po khyod la 'dud/ /lha rgyal gtsug gi nor bu yis/ /legs par bzhengs
pa'i zhabs gnyis po/ /pad zla'i steng du 'gying ba'i sku/ /nam mkha'i rgyal po khyod la 'dud/ /dus gsum sangs rgyas thams cad kyi/ /thugs kyi sprul pa rin po che/ /thabs
mkhas thugs

rje ldan pa khyed/ /sems can rnams la gzigs su gsol/ /'gro ba kun gyi skyabs gnas khyed/ /sdug bsngal du mas gtses pa yi/ /nyam thag phongs pa'i sems can la/ /thugs rje'i spyan
gyis gzigs su gsol/ /ma rig 'khrul pa'i sems can rnams/ /las ngan bsags pas lus ngan blang / /ngan song gsum du lhung ba rnams/ /thugs rje'i lcags kyus gzung du gsol/
/zhes gsungs te/ dbu'i la thod phud nas/ yi dam gyi thugs kar gtugs nas/ 'phags pa khams gsum 'khor ba na 'khyams pa'i sems can nyam thag pa rnams la gzigs shig ces dad
pa'i shugs kyis spyan chab phyung nas/ gsol ba drag tu btab pa'i ngang la/ rgyal po 'od du zhu nas rang byon bcu gcig zhal gyi thugs kar thim mo/ /'phags pa'i thugs kar
phyag gnyis thal mo sbyar ba la/ kha phye nas yod pa de'ang de dus su byung ba yin no/ /de ltar thams cad kyis mngon sum du mthong yang bya thabs med par gcig gdong gcig
la blta zhing / mig hu re lus so/ /de nas mang bza' khri lcam gyis/ rgyal po yab yum gsum de ltar mdzad nas mi bzhugs na/ da ji ltar byed/ su la re thugs rjes gzung du gsol
zhes zhus pas/ rang byon gyi thugs ka nas rgyal pos dbu nyug mdzad de 'di skad ces gsungs so/ khyed rnams nyon cig skyes nas 'chi thag chod pa dang gciga'adus byas kyi
mtshan nyid mi rtag pa yin pa dang gnyis/ tshe la long med pa rtswa kha'i zil pa lta bu dang gsum/ da lta'i spyod lam 'di rnams rmi lam sgyu ma lta bur shes par gyis shig
gsungs so/ /bal mo bza' khri btsun kyang / nu ma g.yas pa'i steng nas dbu nyug mdzad de 'di skad gsungs so/ /tshe la nges pa med pa

nam mkha'i 'ja' tshon lta bu dang gcig ngag la nges pa med pa bar snang gi 'brug lta bu dang gnyis/ lus la nges pa med pa sos ka'i me tog lta bu dang gsum/ da lta'i spyod pa
'di me long nang gi gzugs brnyan lta bur shes par gyis shig gsungs so/ /rgya mo kong jo nu ma g.yon pa'i steng nas dbu nyug mdzad de 'di skad ces gsungs so/ /lus mi rtag
pa sdong rgan rtsa ba rul pa lta bu dang gcig tshe mi rtag pa nam mkha'i glog sprin lta bu dang gnyis/ nor mi rtag pa sbrang ma'i sbrang rtsi lta bu dang gsum/ da lta'i
spyod pa 'di chu'i lbu ba lta bur shes par mdzod cig gsungs te mi snang bar gyur to/ /de nas blon po gnyis kyis rgyal po chen po de ltar mdzad nas mi bzhugs na/ nged phyi
nang gi blon po/ bod 'bangs rnams ci ltar byed/ thugs rjes gzung du gsol zhes zhus pas/ yang rgyal pos dbu nyug mdzad nas 'di skad gsungs so/ /legs par nyon cig bdag gi
'khor 'bangs rnams/ /tshe 'di mi rtag rtswa kha'i zil pa 'dra/ /de la snyom las le lo ma byed cig /'chi bdag bdud ni ri gzar chu dang 'dra/ /de la long yod rtag par ma 'dzin
cig /sgyu lus phung po sos ka'i me tog 'dra/ /me tog sad kyis nam khyer nges pa med/ /tshe 'di'i bya ba spang la dam chos mdzod/ /mi rtag 'chi bar bsams la brtson 'grus
bskyed/ /nga dang khyed rnams 'bral med rtag tu 'grogs/ /gsungs te mi snang bar gyur to/ /der khong rnams gcig la gcig lta zhing / yab yum gsum sprul pa'i skur 'dug pa
la/ bzhugs pa'i dus mos gus chung 'dug ces smra zhing yod pa la/ zhang blon sna chen po dang / sbas lcang dpal gyi legs bzang gnyis byung ste/ rgyal po yab yum gsum gar

bzhud ces lan gsum zer ba la/ yab yum gsum de ltar mdzad/ yi dam la thim pa bshad kyang yid ches mi 'ong bsams te/ 'chad ma shes nas gcig gdong gcig la blta zhing mig hu re
lus so/ /der khong gnyis khros te/ rgyal po yab yum gar bzhud lan gsum dris pas mi 'chad par ngan pa khyed gnyis gsod pa yin zer nas ral gri phyung bas/ der mang bza' na
re/ rgyal po yab yum sprul pa'i skur 'dug pa/ yab yum gsum ga rang byon bcu gcig zhal gyi thugs kar thim nas bzhud do/ /zer nas ngus pas/ de la yang yid ma ches par dbon
sras la zhus pas/ der dbon sras kyis/ dang por zhal gdams rgyas par gsungs pa/ de rjes btsun mo gnyis rgyal po la thim pa/ de nas mes rgyal po yang yi dam gyi thugs kar
thim pa sogs rgyas par gsungs pas/ der khong gnyis kyang yid ches so/ /der blon po thon mis rgyal po sprul pa'i skur 'dug pa'i rgyu mtshan/ khra 'brug tu ban sprang la a
mi dhe ba'i zhal bstan pa dang / li yul gyi dge tshul gnyis la a mi dhe ba'i zhal bstan pa/ lha sa'i rab gnas mdzad dus rgyal pos gsol ba btab pas/ skad cig la sangs rgyas
dang byang chub sems dpa' rnams mngon sum du nam mkha' la byon pa la sogs pa bshad pas/ der thams cad yid ches te/ 'phags pa spyan ras gzigs dngos yin par 'dug pa/ yab
yum gsum bzhugs pa'i dus su mos gus chung 'dug zer te/ chos rgyal sprul pa'i sku zer zhing thams cad mya ngan gyis sa la 'gyel lo/ /der yang lha rnams kyis me tog gi char
phab ste/ sa yang rnam pa drug tu g.yos so/ /de nas rang byon bcu gcig zhal gyi thugs ka nas 'od zer kha

dog sna tshogs pa brgyad byung ste/ 'od zer gcig jo bo mi bskyod rdo rje'i thugs kar thim/ li ma/ 'od zer gcig byams pa chos kyi 'khor lo'i thugs kar thim/ li ma/ 'od zer gcig
sangs rgyas 'od dpag med kyi thugs kar thim/ 'od zer gcig sangs rgyas mi 'khrugs pa'i thugs kar thim/ 'od zer gcig khro rgyal sme ba brtsegs kyi thugs kar thim/ 'od zer
gcig sangs rgyas sman pa'i rgyal po'i thugs kar thim/ 'og khang shar lho'i g.yu rung khug na yod bris sku/ 'od zer gcig rta mgrin dkar po'i thugs kar thim/ bris sku bar
khang na yod/ 'od zer gcig rje btsun sgrol ma'i thugs kar thim/ bris sku bar khang na yod/ de rnams ni 'od zer 'phros pa'i lha brgyad yin no/ /yang lha de rnams kyi thugs
ka nas 'od zer 'phros pas lha khang nang gi lha thams cad la phog nas/ 'od zer gyi dra bas 'brel bar gyur to/ /de ni 'phrul snang gi gsang ba'i rab gnas lhun gyis grub
pa yin no/ /de nas dbon sras dang / btsun mo blon po la sogs de na yod pa thams cad mya ngan gyi sdug bsngal zhi nas/ zag med kyi bde ba la gnas par gyur to/ /de nas blon
po thams cad gros byas te/ sras gung ri gung btsan ni yab kyi gong du 'das/ dbon sras ni chung bas bang so brtsigs dgos pas/ yab yum gsum po rang byon bcu gcig zhal gyi
thugs kar thim pa gsang ste/ 'phan yul zal mo sgang du 'das pa yin no zhes phyogs bcur bsgrags nas/ yar lung 'chong po'i nang du yab yum gsum ka'i bang so/ 'gran zla dang
bral bar brtsigs so/ /rgyal po yab yum gyi mdzad pa yongs su rdzogs te/ rang byon bcu gcig zhal gyi thugs kar thim pa'i le'u ste bcu bdun pa'o/ /de ltar sprul

pa'i chos rgyal chen po de/ /dgung lo bdun cu tham pa rgyal sa bzung / /lha khang bzhengs shing dam chos rgyas par mdzad//dkon mchog zhabs tog bka' khrims chos la bsgyur/ /dgung
lo brgyad cu gya gnyis bzhengs pa na/ /le lo can rnams brtson 'grus bskyed pa dang/ /snyom las can rnams chos la bkod pa dang / / rtag par 'dzin pa skyo ba bskyed pa'i
phyir/ /'phrul snang nang gi btsan khang byang ma ru| |rgyal po yab yum 'od du rab zhu nas/ /yi dam lha yi thugs kar thim par gyur/ /sangs rgyas mi ru sprul pa'i 'gro
don can/ /spyan ras gzigs dang gnyis su med pa'i sras/ /sdig can chos la 'khod pa'i thugs rje can/ /mtha' yas sems can rnams kyi mgon gcig pu//chos rgyal sprul pa'i sku
la skyabs su mchi//'phags pa thugs rje can gyis byin gyis rlobs/ /de yi bang so 'chong po'i nang du btab/ /che chung tshad ni dpag tshad gcig tsam la/ /bang so gru bzhi dkyil
du re mig byas/ /dar dang shog bu bsres pa'i 'jim pa la/ /de la chos rgyal chen po'i sku bzhengs nas/ /shing rtar spyan drangs rol mor bcas nas ni/ /sku de bang so'i
nang du bzhugs pa mdzad/ /nang gi re mig thams cad nor gyis bkang / /bang so nang rgyan can du grags par gyur/ /nang du lha khang lnga yang bzhugs so zer/ /bang so gru bzhir
brtsigs pa de nas byung / /ming yang sku ri smug po lags so skad/ /phyogs bcu'i sangs rgyas rnams dang nyan thos dang / / byang chub sems dpa' dam can chos skyong rnams/
/gnas der lhags nas bang so de la ni/ /bkra shis rab tu gnas pa'i phrin las mdzad/ /dbon sras mang srong mang btsan la sogs pa'i/ /blon po bod 'bangs 'khor dang bcas
pa

rnams/ /mchod pa'i yo byad bsam gyis mi khyab pa/ /gnas der khyer nas phyag dang mchod pa phul/ /de ltar 'gran med rgyal po'i bang so de/ /yul de'i lha srung rnams la phrin
bcol mdzad/ /gsol ba btab nas slar yang yul du byon/ / phan bde'i 'od kyis phyogs bcur khyab par mdzad/ /ces so/ /bco brgyad pa/ dbon sras mang srong mang btsan gyi skor/
des na dbon sras mang srong mang btsan gyis/ dgung lo bcu gsum lon dus rgyal srid bzung / btsun mo 'bro bza' khri ma lod bya ba khab tu bzhes/ rgyal khams la dbang bsgyur/
'di'i dus su rgya'i rgyal pos rgyal po srong btsan sgam po mi bzhugs par shes/ mgar gyis rgya yul phung bar byas pa rnams dran nas/ rgya'i dmag 'bum tsho lnga btang nas
bod 'joms pa dang / jo bo shAkya gdan 'dren zer ba la sogs kyi gtam byung ba la skrag nas/ jo bo ra mo che nas lha sar gdan drangs/ lho sgo me long can du bzhugs nas/
sgo la zha la bgyis te/ 'jam dbyangs bzhengs so/ /rgyal srid lo bco lnga bzung ste/ dgung lo nyi shu rtsa bdun la gtsang gi bar snang sgang du 'das so/ /mang srong bang so
de yi g.yon na yod/ /bang so de yang rin chen nor gyis bkang / /ming ni sngo gzhe hral po zer ba lags/ /bcu dgu pa/ 'dul srong mang po rje rlung nam 'phrul gyi skor/ mang
srong mang btsan gyi sras la/ 'dul srong mang po rje rlung nam 'phrul gyi rgyal po yin te/ yab 'das zhag bdun lon dus chu pho byi ba la sgrag phu ru 'khrungs/ mgar gyi
sras gnya' btsan ldem bu dang / stag ra khong lod gnyis kyis blon po byas nas rgyal khams la dbang bsgyur/ mchims bza' btsun mo tog bya ba khab tu bzhes/

rgyal po 'di'i dus su blon po rtsal po che mi bdun byung ste/ rngog ring la nag pos glang po che theg rngog gling khams kyis g.yag grus po che khyog snon rgyal mtshan gyis
mda' ste'u kha mas bya khra rked par bcad/ dbas 'dong sgong gis mig rgyang gsum re la mda' rgyang res sleb/ 'gos g.yag chung gis sha ba'i rlud phur bye mas bkang ste glad
la bskor nus/ co ro 'brong sher gyis 'brong mthur la rgyug pa gyen la 'then thub/ snon khri bdun g.yu byin gyis rta g.yang la mchong ba gyen la 'then thub pa rnams byung
/ mnga' thang dpal 'byor ni lha dang mnyam/ stobs dang mthu rtsal gyis ni mtha' bzhi las rgyal te/ lha sar mes srong btsan sgam po'i dgongs dus kyi mchod pa btsug mtha'i
rgyal po yang dbang du 'dus pa tsam byung nas/ snga gong bod kyi rgyal po rim par byon pa rnams las mthu stobs che ba zhig byung ste/ dgung lo nyi shu rtsa dgu rgyal srid
bzung nas ljang gi yul du 'das so/ /'phrul rgyal bang so mang srong g.yon na yod/ /bang so lha ri can zhes grags par gyur/ /de ni hor gyi mi sdes brtsigs pa lags/ /ming
ni seng ge brtsig pa zer ro skad/ /nyi shu pa/ khri lde gtsug brtan mes ag tshom gyi skor/ rgyal po 'dul srong mang po btsan gyi sras/ khri lde btsug brtan mes ag tshom
du grags pa ste/ lcags pho 'brug gi lo la pho brang ldan dkar du sku 'khrungs/ dgung lo bcu la rgyal srid bzung / blon po skyi bzang stong btsan/ mchims rgyal shugs steng
/ 'bro chu bzang 'or gsum gyis blon po byas/ rgyal khams la dbang bsgyur/ ljang mo khri btsun bya ba'i btsun mo khab tu bzhes/ rgyal po des 'phyin phu nas/ mes

srong btsan sgam po'i zhal chems zangs kyi byang bu la bris pa rnyed de/ gzigs pas nga ni gdung rabs lnga na rgyal po khri dang lde zhes bya ba'i dus su dam pa'i chos dar/
paNDi ta mang po byon nas sangs rgyas kyi bstan pa rgyas par 'gyur zhes pa de/ rgyal po khong rang yin dgongs nas/ bran kha mu le sho ka dang gnyags dznya na ku ma ra gnyis
pho nyar brdzangs te/ gangs ri ti se la paNDi ta sangs rgyas gsang ba dang / sangs rgyas zhi ba gnyis spyan 'dren du btang bas gdan ma 'drongs pa dang / theg pa chen po'i
mdo sde lnga blo la bzung nas 'ongs te/ yi ger bris nas glegs bam lnga bzhengs nas de rnams kyi bzhugs sa la lha khang lnga brtsigs te/ brag dmar ka ru/ kha che 'grin
bzang / lha sa kha brag 'phyin phu nam ral/ mang gong gi lha khang dang lnga bzhengs/ rgya yul ke ma shi nas mdo gser 'od dam pa dang / 'dul ba las rnam par 'byed pa bsgyur
ro/ /pe tsi tsandra shrIs sman dpyad mang po yang bsgyur ro/ /de rnams kyi yon tan gyis btsun mo ljang mo khri btsun la sras ljang tsha lha dbon zhes bya ba lha'i gzugs
byad lta bu shin tu mtshar ba cig 'khrungs so/ /de la bod na khab 'os pa ma rnyed nas/ mes srong btsan sgam po'i lugs su bya zer/ rgya nag gi rgyal po dzung dzung rgyal
po'i sras mo kyim shing kong jo la rin dang skyes bskur nas len du btang ngo / /der bod kyi blon pos rgya rje la rin dang skyes phul bas/ rgya rjes sras mo la 'gro'am mi
'gro gsungs pa dang / kong jos legs nyes ston pa'i me long zhig yod pa la dmod bor te legs par phyis nas bltas pas/ tshe 'di'i grogs skal bod na yod par shes shing / rgyal
bu de yang mtshar zhing yid du 'ong ba zhig mthong nas

bod du 'gro bar mos so/ /der yang rgyal po des rdzongs dpag tu med pa bskur/ rgyal po yang 'khor mang po dang bcas pa bu mo sems la 'phreng bas/ zhing pheng hen zer ba'i mkhar
rtsig chen po gcig yod pa'i sa cha bar du skyel thung mdzad do| |der gur chen po phub cing / bod kyi gser yig pa rnams la ston mo chen po byas te/ rgyal po'ang spyan
chab mang po phyung nas/ sras mo la bslab bya mang po mdzad/ mkhar de la gtogs pa'i nyes pa can thams cad thar du bcug go /lo gcig gi bar la dmag dang 'dab nor thams cad
med par mdzad de/ mkhar de'i ming kyim shing hen bya bar btags so/ /de nas blon po che ba gnyis dmag dang bcas pa'i skyel ma btang ste bod du 'ongs so/ /der rgya bod kyi
mtshams su sleb pa dang / bod du blon po rnams kyis rgyal bu gdan drangs te/ mtshan mo zla ba'i 'od la thams cad kyis rta rgyugs pa la der rgyal bus kyang rta rgyugs pas/
rtas bskyur te 'das so/ /de ltar btsun mo sleb khar/ rgyal bu grongs nas thams cad mya ngan gyis non no/ /ljang tsha lha dbon bang so mes kyi mdun/ /zlum por brtsigs nas
gter yang sbas so skad/ /de nas kong jo dpon g.yog rnams kyis/ rgya bod kyi mtshams su slebs pa dang / kong jo la glo bur du snying la mda' phog pa'i sdug bsngal 'dra ba
zhig byung nas/ de ma khad me long phyis nas bltas pas/ sngar gyi rgyal bu gzugs byad mdzes pa de med par rgad po bzhin mi sdug pa byad spus khengs pa zhig 'dug nas shin
tu yi mug par gyur te 'di skad zer ro| |me long gi brda chad mthong ba na/ /bu mo'i snying la gcong cig zhugs/ /rang yul du log pa shul thag ring / /bu mo'i pha ming snying
ring po/ /bod du 'gro ba'i

re thag chad/ /bod kyi blon po sdig po che/ /cha med yul du rgyus med 'khyam/ / las kyi me long bslu ba mkhan/ /zer te me long la brdeg cing ngus so/ /de nas bod kyi rgyal
pos pho nya btang ste/ rgya mo dpon g.yog rnams la khyod kyi skyes pa'i 'os nga'i bu lha dang 'dra ba zhig yod pa de/ rkyen ngan pas 'das/ da de khyed rang yul du log gam/
nged la bltas nas 'ong zhes yi ge btang bas/ der rgya mo na re| bu mo'i 'dun ma lan cig yin pa skyid sdug ci byung yang bod du 'gro zer 'ongs so/ /der bod du slebs pa dang
/ rgya mo na re/ nga'i a ne'i lha khang blta'o zer te/ ra mo cher phyin pas/ de na jo bo mi bzhugs par 'dug nas 'phrul snang du 'ongs pa dang / jo bo lho sgo me long
can na bzhugs par shes nas sgo phye ste| jo bo de nas bton nas/ btsan khang dbus mar bzhugs su gsol/ lha zhal mthong gi mchod pa btsug jo bo gdung rabs gsum gyi bar la mun
khang du bzhugs pa la/ rgya mos mchod pa btsugs pa yin no/ /de nas 'phyin phur byon te| mes rgyal po'i btsun mor mnga' gsol lo/ /de nas lo dus 'khor ba na/ rgyal bu lus
la zhugs pa dang / btsun mo che ba sna nam bza' bzhi stengs zer ba zhig yod pa phrag dog skyes nas/ nga la'ang rgyal po'i gdung brgyud lus la yod do zhes rdzun smras te/
der rgya mo la rgyal po khri srong lde btsan lcags pho rta'i lo la brag dmar du sku 'khrungs pas/ sna nam bza' rgya mo'i rtsar byung / shin tu blo nye ba ltar byas nas/
rgya mo'i bu chung 'phrog ste/ nga rang la skyes pa yin no zer bsnyon byas so/ /der rgya mos rang gi nu ma bstan/ smre sngags bton/ cho nges bos kyang bu chung ma btang bas/
blon po rnams sbran/ rgyal po la zhus pas/ der

sna nam bzas kyang rang gi nu ma la eds: ('o ma )rang babs kyi rdzas byug ste/ nu zho 'ongs pa byas nas blon po rnams la bstan pas/ blon po rnams kyang the tshom du gyur nas
ma shes so/ /der rgya mo'i bu chung btsun mo che bas phrogs pas/ dbang shed mos ni ma thub/ byed thabs med par song ngo / /der rgya mo'i sems la da de bu chung 'dis nga
la phan pa dka'/ bod 'di phung ba'i las zhig byed dgos bsams nas ri'i dpyad bltas pas/ rgyal po'i gdung rabs chad pa'i phyir/ rje'i bla ri seng ge gnam du mchong ba 'dra
ba'i mgo la/ mngal khrag gis 'khor lo bris nas mchod rten gyis mnan/ blon po rig pa can mi 'ong ba'i phyir/ blon po'i bla ri la khro chus sna bcad/ stag ri seng ri gnyis
gzhug eds: (mjug)ma sbrel ba'ang bcad/ mu ge 'ong ba'i phyir/ yar lung me sna'i ri 'bras kyi ljang pa 'dra ba'i rtsa ba bcad/ bod du mdze 'ong ba'i phyir/ mang mkhar gyi
ri khyung chen gnam la lding ba 'dra ba'i mchu bcad do/ /de rnams zin pa dang / sras kyis lo 'khor te| zhabs 'dzugs kyi dga' ston la/ btsun mo gnyis po'i pha ming rgya dang
sna nam nas bos so/ /der sna nam pa rnams kyis bu chung dga' bar byed pa'i yo byad/ rgyan dang / gos dang / me tog gi phreng ba rnams khyer 'ongs so/ /der rgya dang /
sna nam gnyis nas/ btsun mo gnyis po'i pha ming rnams bod du slebs so| |der rgyal po'i pho brang du rgyal po gser khri'i steng du gung la bzhugs/ g.yas na sna nam pa rnams
kyis bsdad/ g.yon na rgya rnams kyis bsdad/ der yab rgyal pos sras rgyan du mas brgyan te/ gser skyogs 'bras chang gis gang ba sras kyi lag tu gtad nas/ yab na re/ ma
gnyis las skyes pa'i bu gcig

po| |lus chung yang lha yi rnam 'phrul can/ /snod gser skyogs chang gis gang ba 'di/ /bu khyod rang gi zhang po'i lag tu gtod/ /ma gang yin gyi yid ches de la byed/ /gsungs
te/ dmod bor nas sras gom pa thub tsam de btang nas/ der sras kyi gom pa bor nas byon pa dang / sna nam pa rnams kyis gos dang / rgyan dang / me tog gi phreng ba la sogs
bstan nas bos kyang / 'gror ma nyan par rgya rnams kyi rtsar byung ste/ gser skyogs rgya la gtad nas 'di skad zer ro/ /nga khri srong lde btsan rgya tsha yin/ /sna nam zhang
gi don mi 'tshal/ /zer te/ zhang po rgya'i pang du song ngo / /der yum rgya mo shin tu dga' ste 'di skad zer ro/ /tshe sngon ma'i las kyi 'phen pa yis/ /nga rgya nas
'ongs pa'i bu mo la/ /rje 'dren eds: ('gran ) med rgyal po'i sras zhig 'khrungs/ /las gang yang srid pa'i sngon chad la/ /bu rang la skyes pa gzhan gyis phrogs/ /gtam bden
pa'i tshig la ma nyan zhing / / brang nu ma bstan kyang ma gtad pas/ /nga rgya mo'i lus sems gzhob tu thal/ / sems khong khro'i na tsha ma bzod par/ /yul bod kyi ri dpyad
nyams su bcug / dus de ring lha yi nyi ma shar/ /bu khyod kyis zhang ngo shes pa lags/ /nga a ma'i lus sems mal du bde/ /yul bod kyi ri dpyad nyams pa de/ /ri de rnams
la skyon med bcos su yod/ /ces zer ro/ /der rgya mo'i sras yin par ngo shes nas/ dga' ston gyi ston mo chen po byas so/ /der sras dgung lo lnga lon dus yum 'das so/ /yab
rgyal po mes ag tshom ni/ dgung lo drug cu re gsum la yar 'brog sba tshal mkhar gshegs so/ /de'i bang so mu ra ri la brtsigs/ / gral ni 'phrul gyi rgyal po'i g.yon na yod/
/ming ni lha ri gtsug nam bya ba

lags/ /zhes so/ /nyer gcig pa/ de nas chos rgyal khri srong lde btsan gyis dgung lo brgyad lon pa dang / rgyal srid bzung nas rgyal khams la dbang bsgyur/ rgyal po sku nar
ma son pa'i dus su ma zhang khron eds: (grom )pa skyes la sogs pa blon po chos la mi dga' ba rnams kyis chos byar mi gnang ba'i khrims bcas nas/ lha sa'i jo bo rin po che
slar rgya yul du skyel grabs byas pas/ mi stong gis kyang ma drangs/ mkhar brag tu sa thams su bcug pas/ blon po chos la mi dga' ba la la ni smyo 'bog byung nas shi la la
rgyab gas nas shi mkhar rna gdong / mu ge dang / nad yams dang / bkra mi shis pa'i ltas mang po byung bas/ ltas mkhan thams cad kha mthun par rgya'i lha bye thams eds:
(thems )su bcug pas lan 'dug zer nas/ sa 'og nas bton te/ rgya gar du skyel bar bsams pas dre'u gnyis kyi theg nas mang yul du phebs pa'i dus su/ lam la ma thar zhes glengs
nas/ jo bo mang yul du lo bcu bzhi bzhugs/ yar lung jo bos bsgrigs pa'i rgyal rabs dang / gzhan na'ang 'di ga 'dug jo bo mi bskyod rdo rje rgya yul du skyel rgyu la/ shar
phyogs do mo'i thang la bskyal/ der zhag bdun lus pa/ khong rang gi jo bo min pa ngo shes nas bzhag pa yin 'dug 'o rgyal thang zer chos lung mda'/ slar ra mo cher bzhugs
su bcug go /rgyal po chos la dga' na'ang / blon po ma zhang khron eds: (grom )pa skyes dang / stag ra klu gong la sogs dbang ches pas/ gzhan gyis rgol ma nus so/ /de
nas rgyal po sku nar son te/ rje blon rnams chos bya bar blo mthun te/ thabs sna tshogs kyis mgo bskor nas/ ma zhang stod lung brang phu ru gson por bang sor bcug stag

ra klu gong byang la spyugs go /de nas thams cad la chos bya ba'i bka' gnang nas/ thog mar mang yul nas jo bo shAkya shing rtar gdan drangs bsu ba rol mo bsam gyis mi khyab
pa dang bcas te ra sa'i gtsang khang dbus mar bzhugs su gsol/ dus der kha che skyes bzangs kyi bu A nanda zer ba de ra sa dang ra mo che gnyis kyi bar na/ dar tshags dgung
seb kyi tshong dus sar/ tshong byed kyin yod pa bos nas de la lo tsA bcol te/ chos dang bon gnyis rtsod pa 'gran pas/ bon khungs ngan par byung nas/ bon gyi chos thams
cad brag dmar la sogs par gter du sbas so/ /la la chu la bskyur/ 'phral gyi 'gal rkyen bzlog pa tsam min pa ma gnang ngo / /de nas rgyal blon thams cad gros bgyis te/ sngon
mchod rten bya rung kha shor gyi drung du/ khye'u gsum gyis smon lam btab pa'i mthu la brten nas/ sba gsal snang rgya gar du mkhan po bo dhi sa twa gdan 'dren du btang
bas/ gsal snang gis mkhan po gdan drangs te pho brang du phebs pa dang / rgyal pos sku rags ma bcings par/ gser phye bre gang phyag tu bsnams nas mkhan po'i bsu ba la byon
pas/ mkhan po'i zhal nas/ rgyal po khyed kyi dbu la la thod gsol bas/ stod du mnga' ris zhwa tsam zhig la khrims shig chags/ zhabs la chag gsol bas smad du mdo khams
lham tsam la khrims shig chags/ sku lus la sku rags ma bcings pas/ bar 'dir rgyal khrims myur du 'jig nyen yod/ 'on kyang rin po che'i phyag rten phul bas chos byar btub
gsungs so| |de nas kha che A nandas lo tsA bgyis te/ rje blon rnams la chos gsungs pas/ nag po'i phyogs 'dre srin gdug pa can ma dga' bar/ thog dang / lo

nyes/ nad yams byung bas/ 'dre srin dam la 'dogs pa'i phyir du u rgyan gyi yul nas slob dpon padma 'byung gnas gdan drangs te/ bod kyi 'dre srin dam la btags te/ rje blon chos
byed pa la 'gal rkyen med par mdzad do/ /slob dpon gyis rgyal po la rig 'dzin gyi tshe chu gnang bas/ blon po chos la mi dga' ba rnams kyis rgyal po la mon gyi smyo chu
dug yin pas/ mi gsol bar zhu zhus pas/ rgyal po yang the tshom du gyur nas ma gsol/ nad du mdze mi 'ong ba'i phyir/ klu'i rgyal po mal gro gzi chen dam la btags nas rdo
rje bsnun pas gzi chen gyis khye'u zhig tu sprul nas/ rgyal po la grogs po bcol lo/ /rgyal po la ji ltar 'dod pa'i dngos grub ster bar khas blangs nas/ rgyal pos klu'i
ngo chen mdzad nas thugs dam blang ngo / /yang slob dpon gyis ngam shod kyi bye thang thams cad ne'u thang du gtang bzhed pa la/ blon po ngan pa rnams kyis rgyal po la zhus
te/ slob dpon gyis rdzu 'phrul yin pas ring du mi gnas shing mi rung ngo zhes zer te mdzad par ma zhus/ gzhan yang slob dpon gyis rgyal po'i btsun mo mkhar chen bza' 'tsho
rgyal dbang yon du khab tu bzhes pas/ blon po thams cad ma dga' bar/ rgyal po la snyan 'phra zhus nas/ rgyal pos slob dpon gyi zhal la ma nyan pas mdzol pa chen po gsum
byung zer ba la sogs dang / slob dpon mthu che bas rgyal srid la gnod par nges/ slob dpon yul la gshegs par zhu zhus so/ /bsam yas kyi bka' gtsig na/ slob dpon slar u
rgyan yul du bzhud zer ba 'dug ste/ rgyal po dang gros mdzad nas/ tsa ri la sogs su bzhugs/ ma zhang khron (grom )pa skyes bsad rting / slar bsam yas su byon zer/ de nas
rgyal pos bod 'bangs rnams bsags te/ snga gong bod du rab tu byung ba'i dpe mi 'dug pas/ bod du rab tu byung ba e

'ong blta ba'i phyir/ blon po dang 'bangs kyi bu blo rno ba bdun/ bo dhi sa twa'i drung du rab tu byung ste/ de'ang sba sang shi'i bu ratna/ mchims a nu'i bu shAkya bra baeds:
(pra bha)/ pa gor ratna'i bu bai ro tsa na/ ngan lam rgyal ba mchog dbyangs/ rma a tsarya rin chen mchog 'khon klu'i dbang po bsrung ba/ lo rgyus zhig na/ 'khon klu'i
dbang po sad mi mi bdun la mi the zer ba'ang 'dug gtsang legs grub ste/ bdun gyis rab tu byung bas/ sad mi mi bdun zhes grags so/ /de bzhin du btsun mo dang / blon po 'bangs
la sogs pa'i bu sum brgya rab tu byung ste/ rgya gar du blo rno ba rnams brdzangs te/ sgra dang lo tsA slob tu btang ngo / /de nas rgyal po'i thugs la dpal bsam yas
mi 'gyur lhun gyis grub pa'i gtsug lag khang bzhengs par 'dod nas/ blon po 'gos la sogs pa'i chos blon rnams dang gros mdzad de/ dka' ba'i las rnams ma bsten na/ /sla ba'i
las la grub pa med/ /gsungs te/ mnga' 'og gi blon po bod 'bangs rnams bsags te/ rgyal po'i zhal nas sngon chad bod kyi rgyal po byon pa la nga che/ ngas lag rjes chen po
zhig 'jog dgos/ rgyu shel las grub pa'i mchod rten shar ri dang mnyam pa zhig 'chos sam zhang po rgya'i yul mthong ba'i mkhar zhig brtsig gam/ has po ri zangs kyis 'thum
mam/ dka' bcu thang la khron pa 'dom dgu brgya dgu bcu yod pa 'bru'am/ wa lung grog mo gser phyes 'gengs sam/ gtsang po sbubs su 'jug gam/ dkon mchog gsum kyi rten bzhugs
pa'i lha khang bre tshad tsam zhig bzhengs sam 'doms shig gsungs pas/ der thams cad kyis rgyal po'i bka' de gser gyi pha bong bzhin sems thog tu lji bar byung nas/ zhu
ma shes par mig hu re lus

so| |der blon po 'gos dang / zhang nyang bzang dang / gnyer stag btsan 'dong gzigs la sogs pa'i chos blon rnams bzhengs te/ rje gcig lags/ shel gyi mchod rten shang ri dang
mtho dma' mnyam pa ni skye ba 'di la grub pa mi srid/ rgya yul mthong ba'i mkhar bsam pas 'grub pa mi srid/ bod mnga' rigs kyi zangs thams cad bsdus kyang / has po ri 'thums
pa med/ wa lung grog mo gser phye ma'i bye mas kyang mi khengs/ khron pa 'dom dgu brgya bas brgya yang 'bru mi thub/ gtsangapo sbubs su dgun tshud kyang dbyar mi tshud/
de bas rje'i thugs dam/ 'bangs kyi skyabs gnas/ phan bde thams cad 'byung ba'i gzhi ma| gtsug lag khang bre tshad tsam zhig bzhengs pa lags zhus pas/ der thams cad kha
'cham par de bzhin legs so zhes gda'o/ /de nas rgyal po'i zhal nas/ slob dpon chen po nga'i pha ma gnyis po gang na 'dug zhus pas/ slob dpon gyi zhal nas/ rgyal po khyed
kyi yab ni/ rgya gar gyi yul na/ paNDi ta chen po zhig tu skyes 'dug ste/ khyed kyi dbon sras kyi dus su/ paNDi ta dA na shI la yin par lung bstan bod du 'byon par 'dug
khyed kyi yum ni/ zung mkhar na dbul po bza' mi gnyis kyi bu mor skyes 'dug ste/ ming dang rus ni 'di ltar ro zhes lung bstan/ de nas rgyal pos btsun mo lnga khab tu bzhes
pa la/ tshe spang eds: (spong )bza' me tog sgron/ 'khar chen bza' 'tsho rgyal/ btsun mo 'di slob dpon la dbang yon du phul lo/ /'bro bza' byang chub sgron/ mchims bza'
lha mo btsan rnams so/ /yang yum gyi drin bsab pa'i phyir/ dbul po bza' mi'i bu mo khab tu bzhes te/ pho yong bza' rgyal mo btsun zhes grags so/ /lo rgyus shig na/ rgyal
po'i yum gyi skye ba bu mo de/ 'phan yul

zur chu nas rnyed zer ba 'dug ste/ gang ltar na'ang pho yong bza' yin par don mthun no/ /de nas slob dpon gyis gtsug lag khang brtsig pa'i sa dpyad gzigs pas/ shar ri rgyal
po gdan la bzhugs pa 'dra de bzang / ri chung bya mas bu la sgab pa 'dra de bzang / sman ri rin chen spungs pa 'dra de bzang / has po ri btsun mo dar dkar gyi na bza' gsol
ba 'dra de bzang / ri nag lcags phur sa la btab pa 'dra de bzang / me yar dre'u chu 'thung ba 'dra de bzang / del thang dar dkar gyi yol ba 'then pa 'dra de bzang / sa
gzhi ni gser gzhong gur gum gyis bkang ba 'dra de bzang bas/ rje'i thugs dam 'dir bzhengs shig gsungs nas phyag bris mdzad do/ /de nas slob dpon gyis 'dre srin gdug pa can
rnams dam la btags nas 'gal rkyen med par mdzad de/ ya rabs rigs btsun zhing pha ma drug eds: (drung )ldan gyi bu dang bu mo rgyan du mas brgyan pa lnga bcu/ rin po che'i
bum par bkra shis kyi chus gang ba thogs te/ sa phur btab/ sa gzhi byin gyis brlabs so/ /de nas rgyal pos blon po dang / bod 'bangs thams cad las la bskul te/ dbus su
ri'i rgyal po ri rab la dpe blangs nas/ dbu rtse chen mo rmang bting tsam na/ rje btsun ma sgrol mas lung bstan nas/ snga sor Arya pa lo gling bzhengs te/ rten gyi gtso
bo la 'phags pa spyan ras gzigs/ de'i g.yas su sgrol ma/ g.yon du 'od zer can/ yang g.yas su yi ge drug pa/ g.yon du dpal rta mgrin la sogs pa/ gtso 'khor lnga bzhengs so/
/steng du 'od dpag med gtso 'khor lnga bzhengs so/ /de nas slob dpon gyis rgyal po la rta mgrin sgrub pa'i lung gnang nas sgrub pa mdzad pas/ rgyal pos rta mgrin 'grub
nas/

rta skad lan gsum bton pas 'dzam bu'i gling sum gnyis su thos te/ rgyal po'i chab srid kyang 'dzam gling sum gnyis la dbang bsgyur ba yin gsungs/ de nas yos kyi lo la dbu rtse
chen po'i 'og khang bzhengs te/ rten gyi gtso bo la has po ri nas spyan drangs pa'i rdo'i thub pa rang byon la rin po che'i 'jim pas g.yogs te/ mtshan dpe dang ldan par
bzhugs/ g.yas gral la byams pa/ spyan ras gzigs/ sa'i snying po/ dga' ba'i dpal/ khro bo khams gsum rnam rgyal la sogs pa'o/ /g.yon gral la kun tu bzang po/ phyag na rdo
rje/ 'jam dpal/ sgrib pa rnam sel/ dge bsnyen dri ma med pa/ khro bo mi g.yo ba dang / gtso 'khor bcu gsum rnams bod kyi lugs su bzhengs/ lte ba'i phyi lha'i ri mo mdzad
pa bcu gnyis/ kha nang lta la tog gi rgyud ris/ sngar khang rje'i thugs dam gyi rgyud ris rnams bzhengs/ mkha' 'gro ma seng ge'i mgo can la gtad/ de nas bar khang bzhengs
te/ rten gyi gtso bo la sangs rgyas rnam par snang mdzad/ g.yas phyogs la mar me mdzad/ g.yon na byams pa / mdun na shAkya thub pa/ sman gyi lha/ snang ba mtha' yas gsum
bzhugs/ g.yas g.yon na byang sems nye ba'i sras brgyad/ dge bsnyen dri ma med pa/ byang chub sems dpa' dga' ba'i dpal/ khro bo kang dang king / bzo rgya nag gi lugs su
bzhengs/ rgyud ris la yum rgyas pa gling gzhi'i le'u gdong la rgyal chen bzhi/ bskor khang kha phyir lta la mchod rten brgyad pa/ mya ngan las 'das pa'i rgyud ris/ kha
nang lta la sprin chen po'i rgyud ris/ sngags khang la phyogs bcu'i sangs rgyas dang / gshin rje gshed kyi lha tshogs/ bsam yas kyi chos skyong rnams kyi 'bag chos skyong
rgyal

po shing bya can la gtad/ steng khang gi gtso bo sangs rgyas rnam par snang mdzad kun tu zhal re re la 'khor gnyis re/ byang chub sems dpa' nye ba'i sras brgyad/ nang gi lha
byang chub sems dpa' rdo rje rgyal mtshan la sogs pa phyogs bcu'i sangs rgyas byang sems/ khro bo mi g.yo ba dang phyag na rdo rje/ bzo rgya gar gyi lugs su bzhengs/ rgyud
ris mdo sde sa bcu pa/ chos skyong rgyal po zangs ma'i 'be log can la gtad/ thog rgya phub za 'og ris su byas/ lcog bzhi na sangs rgyas dga' ba'i dpal la 'khor byang
chub sems dpas bskor ba/ chos skyong lag na rdo rje gos sngon can bzhi la gtad/ de nas 'khor sa bar pa brtsigs te/ lho phyogs klu'i bang mdzod rol chas bkang / gnod sbyin
lag na dbyug tho thogs pa mched gsum la gtad/ nub phyogs mdo rgyud chos kyi bang mdzod sum brgya dang / bod dang rgya'i dpe cha glegs bam gyis bkang ste/ a tsa ra lag na
spu gri thogs pa gsum la gtad/ byang phyogs rin chen gter gyi bang mdzod gsum gser dngul zangs la sogs pas bkang ste/ gshin rje gshed lag na be con can gsum la gtad/ rgyud
ris la rgya cher rol pa bris/ de'i bar la sangs rgyas stong dang khri la sogs pa bris so/ /de nas 'khor sa chen po bskor te/ dpal rnam par snang mdzad ngan song sbyong
ba'i dkyil 'khor bzhengs so| |mda' yab kyi ngos gsum na rigs lnga'i lder so zhal phyir blta ba/ nang du stug po brgyan pa/ nor bu bzang po chos skyong klu'i rgyal po A nanda
la gtad/ rgyab tu rdo ring btsugs chos skyong si ha mu kha la gtad/ dbu rtse'i sgo gsum rnam par thang pa'i sgo/ /gru skas drug ni pha rol phyin pa drug /'og khang rdo
la bar khang

so phag yin/ /steng khang gzhal yas rin chen shing las grub/ /bzo rnams thams cad 'dul ba'i lugs dang bstun/ /rgyud ris thams cad mdo sde'i lugs dang bstun/ /lder so thams
cad gsang sngags dag dang bstun/ /zhes so| |de nas shar lus 'phags po'i gling gsum zla gam ris su yod pa la dpe blangs nas/ shar du lha khang gsum brtsigs te/ de yang rnam
dag khrims khang gling na rten gyi gtso bo shAkya thub pa gtso 'khor lnga/ mngon par 'byung ba'i rgyud ris/ chos skyong tshangs pa dung gi thor tshugs can la gtad/ mkhyen
rab 'jam dpal gling na/ 'phags pa 'jam dpal gtso 'khor bdun/ sgo srung gshin rje gshed gnyis 'jam dpal rtsa rgyud dang / ngan song sbyong ba'i rgyud gnyis/ chos skyong
gshin rje'i 'khor lo can la gtad/ brda sbyor tshangs pa gling na shAkya thub pa gtso 'khor bdun/ mya ngan las 'das pa'i rgyud ris/ chos skyong 'brug gi glog ba can la gtad/
lho 'dzam bu gling gi gling gsum sog khar yod pa la dpe blangs nas/ lho phyogs su lha khang gsum bzhengs te/ de yang bdud 'dul sngags pa gling na/ thub pa bdud 'dul lugs
gtso 'khor lnga/ lte ba la mdo sde sa bcu pa'i rgyud ris/ 'khor sa la nam mkha'i snying po'i rgyud ris/ chos skyong dbang phyug ma nyi shu rtsa brgyad la gtad/ Arya pa
lo gling na/ kharsa pa Ni gtso 'khor lnga/ steng na snang ba mtha' yas gtso 'khor lnga/ bloeds: (glo )'bur na tsandan la dngul g.yogs pa'i rgyal po'i sku 'dra gcig mchod
rten gcig rgyud ris/ za ma tog lha mo stong rtsa gnyis chos skyong drang srong dharma rA dza la gtad/ sgra sgyur rgya gar gling na thub pa rgya gar lugs ma gtso 'khor lnga/
rgyud ris la tshe dpag med

dang / lo paN sgra bsgyur pa'i gzugs so/ /chos skyong gnod sbyin rA hu la la gtad/ nub ba lang spyod kyi gling gsum zlum por yod pa la dpe blangs nas/ nub tu lha khang gsum
brtsigs te/ de yang dpa' bo bai ro tsa na gling na rnam par snang mdzad zangs la bzhengs pa/ 'khor gsang ba yum bzhi/ rnam par snang mdzad mngon par byang chub pa'i rgyud
ris/ chos skyong gnod sbyin glang gi mgo can la gtad/ dga' ldan byams pa gling na/ mgon po byams pa gtso 'khor bdun/ sgo srung gshin rje gshed gnyis/ rgyud ris la gnas
brtan bcu drugabasam yas bzhengs lugs dang / 'jig rten gtan bzhag rnams bris/ chos skyong khro bo gos sngon can la gtad/ mi g.yo bsam gtan gling na/ rnam par snang mdzad
rigs lnga/ nyan thos bcu drug rgyud ris la gser 'od dam pa nas khye'u chu 'bebs kyi ri mo/ chos skyong rgyal po dngul mgo can la gtad/ byang sgra mi snyan gyi gling gsum
gru bzhir yod pa la dpe blangs nas/ byang du lha khang gsum bzhengs te/ de'ang rin chen sna tshogs gling na shAkya thub pa gtso 'khor lnga/ rgyud ris la dga' ldan du bcom
ldan 'das kyis yum la chos gsungs pa/ drin lan bsabs pa rnams bris/ chos skyong rgyal po lcags kyi sder mo can la gtad/ sems bskyed byang chub gling na sangs rgyas padma
can/ sgrib pa rnam sel/ phyag na rdo rje/ bdud rtsi 'khyil ba/ rgyud ris mdo sde dkon mchog sprin dang / rtag tu ngus shes rab kyi pha rol tu phyin pa btsal ba rnams bris/
chos skyong mkha' 'gro ma seng ge'i mgo can la gtad/ pe dkar dkor mdzod gling na shAkya thub pa gtso 'khor dgu/ yab sras mjal ba'i rgyud ris/ glo 'bur rnams na bsam yas

bzhengs pa'i nor lhag ma/ 'di na 'di yod kyi rtsis yig de'i srung ma khram khang gi rgyal po la gtad/ lha khang spyi'i bstan srung la/ slob dpon gyis za hor gyi yul nas/ lha'i
dge bsnyen chen po/ bdud kyi dmag dpon chen po/ snang srid kyi lha ma srin sde brgyad la dbang byed cing / skye 'gro thams cad kyi dbugs len/ srog bdag chen po pe ha
ra la gtad cing / pe dkar gyi gling du rten btsugs so// nyi ma lha khang yag sha gong ma gang ba bzang po'i lha khang na shAkya thub pa gtso 'khor lnga/ rgyud ris sangs rgyas
stong rtsa gnyis/ zla ba lha khang yag sha 'og ma nor bu bzang po'i lha khang na/ lha khang rgyud ris gong dang mthun/ tshang mang ke'u gling na steng na ba so lha khang
/ dag byed khrus khang gling na khron pa tsandan gyis gang ba| mthu gtad klu khang gling na/ se ba phung po yal ga brgyad yod pa gcig la/ klu chen brgyad/ dbus na phyag
na rdo rje/ zhi ba 'dul byed rgyud ris/ rus sbal nya chu srin la sogs pa'o/ /de nas mchod rten dkar po byang chub chen po'i mchod rten nyan thos kyi lugs seng ges brgyan
pa/ shud pu dpal gyi seng ges lag dpon byas nas bzhengs/ chos skyong gnod sbyin skar mda' can la gtad/ mchod rten dkar po'i srog shing rgyal chen bzhis btsugs nas bzhugs
la sangs rgyas kyi ring bsrel ma ga dha'i bre'i khal gcig gnyen po gsang ba yab kyi yi dam/ mdo sde lnga rnams bzhugs pas byin rlabs che/ mchod rten dmar po chos kyi
'khor lo bskor ba'i lugs padmas brgyan pa/ sna nam rgyal tsha lha gnang gis lag dpon byas nas bzhengs/ chos skyong gza' mig dmar la gtad/ mchod rten nag po rang sangs rgyas
kyi lugs/ ngam stag sgra klu gong gis lag dpon byas nas bzhengs/ chos skyong gnod sbyin lcags kyi mchu

can la gtad/ mchod rten sngon po dpal lha las babs pa de bzhin gshegs pa'i lugs/ lha khang sgo mo bcu drug gis brgyan pa/ mchims rdo rje sprel chung gis las dpon byas nas bzhengs/
chos skyong gnod sbyin nyi ma'i gdong la gtad/ de'i tshe 'dre mo 'od can mas mi thams cad la gnod 'tshe byas pas/ slob dpon gyis byams pa gling du mchod rten 'od
'bar ba brtsigs te/ 'dre mo mnan/ gnod 'tshe med par mdzad do/ /de nas lcags ri zur mangs rdo rje 'gros ni/ mchod rten brgya rtsa brgyad kyi tshul du bzhugs nas re re la
sangs rgyas kyi ring bsrel re re bzhugs so/ /de nas btsun mo gling gsum ni/ 'gro bza' byang chub sgron gyis dge rgyas bye ma gling bzhengs te/ sangs rgyas snang ba mtha'
yas gtso 'khor bdun li ma ru bzhengs/ g.yas na rigs gsum mgon po| g.yon na sman gyi bla/ kun tu bzang po/ mi g.yo ba rnams bzhugs/ sras med pha ming thag ring bas/ ma 'ongs
pa'i dus su lha khang la zhig ral byung na/ gso mkhan ma byung dogs nas/ rtsig pa so phag la zha nye'i chus sbyar/ zangs kyis thog phub/ rol mor jang btag mar me'i tshab
tu nor bu 'od kha gdung mar btag yon chab tu khron pa bcos so/ /tshe yang bza' me tog sgron la sras gsum 'khrungs te/ mu ne btsad po/ mu rug btsad po/ mi mug btsad po
sad na legs dang gsum yod pa'i yab kyi dbu rtse rigs gsum la dpe blangs nas/ khams gsum zangs khang gling gi lha khang bzhengs so/ /pho yang bza' rgyal mo btsun gyis bu tshal
gser khar gling rdo rje dbyings kyi dkyil 'khor du bzhengs/ lha bzo la sogs pa bzo bo rnams la dus re la zas sna bcu gsum re drangs

pas/ de'i bzang lan du bzo khyad bcu gsum byas pa la/ phyi na rtsig pa med de/ rdo rje lta bur sra ba bzo'i khyad/ nang na ka ba med de/ gur lta bur mdzes pa bzo'i khyad/ sa
gzhi ra gan las byas pa/ g.yu'i gdung ma la gser gyi rta rgyug pa| gser gyi gdung ma la g.yu'i 'brug yod pa/ rgya phub eds: (phibs )kha phyi lta dang nang lta yod pa/ nang
gi lha rnams la spyi gdugs re dang/ sgos gdugs re yod pa| sgo 'byed gcod la gser gyi bye rus skad 'don pa/ mdzad pa bcu gnyis 'bur du dod pa sogs/ bzo'i khyad ngo mtshar
can bcu gsum byas so/ /de ltar dpal bsam yas mi 'gyur lhun gyis grub pa'i gtsug lag khang sde skor legs par bzhengs pa'i bzo phud la/ lha sar shing bzo'i phud la/ btsan
khang dbus ma'i mdun du sgo mo che rta babs kyis brgyan pa dang / sa'i phud la sgo srung rgyal chen bzhi bzhengs su gsol/ de ltar yos kyi lo la bsam yas kyi rmang bting
nas yos kyi lo la yongs su rdzogs par tshar te/ lo skor gcig 'gor ro/ /de nas rab tu gnas par bya ba'i phyir/ bza' btung gi longs spyod dpag tu med pa bsags/ mnga' zhabs
kyi mi thams cad 'dus te/ dga' ston rgya chen po mdzad do/ /de nas rgyal pos slob dpon dang bo dhi sa twa la gser gyi phyag rten phul/ rgyal pos kyang rin po che du mas
brgyan pa'i na bza' gsol te/ dpal bsam yas mi 'gyur lhun gyis grub pa'i gtsug lag khang sde skor dang bcas pa la| rab gnas ngo mtshar che ba'i rnam grangs yod pa lan bdun
mdzad/ sprul pa'i skur bstan no/ /de'i rgyud ris kyang / dbu rtse'i sgo rgyab dang / 'khor sa'i sgo 'gram gnyis la bris yod do/ /bka'i thang yig che mo las/ de ltar dpal
gyi

bsam yas la/ /rab gnas dga' ston mdzad pa'i dus/ /mtsho mo gur gyi dkyil drung der/ /padma'i sdong po skyes pa'i gnas/ /rgyal po gser khri'i steng du bzhugs/ /yid 'ong btsun
mo lnga po yang / /mdzes pa'i rgyan dang bcas te bzhugs/ /mchod gnas lo paN thams cad kyang / /dgyes shing chos kyi sgrog gleng mdzad/ /chos blon gtso bo thams cad kyang
/ /rgyal po bzhugs pa'i mtha' la bskor/ /de ltar mnga' 'og spyod pa'i 'bangs/ /dbus gtsang sde rigs thams cad nas/ /ma 'tshogs bya ba gang yang med/ /bza' btung longs spyod
sna tshogs kyis/ /gang la ci 'dod thams cad tshims/ /dga' ba'i bro brdung skyid pa'i glu/ /nyin re bzhin du rgyun chad med/ /gdugs dang rgyal mtshan ba dan sogs/ /gung
la nyi ma grib pa tsam/ /'dab chags bya la 'phur sa med/ /mgo nag mi yis sa gzhi khengs/ /sil snyan rol mo 'brug bzhin ldir/ /gyi ling rta la rgyug sa med/ khye'u bu mo
thams cad kyis/ /chas brgyan lag na rnga ma thogs/ / rnga brdung glu len gar stabs bsgyur/ /g.yag seng dar seng stag seng dang / / 'brug dang seng phrug gar mkhan dang
/ /dpal mdzes rnga thogs 'cham po sogs/ /rgyal po'i sku la mchod pa 'bul/ /de ltar rje 'bangs thams cad kyis// dga' ba'i lus la rang dbang med/ /bro brdung nam mkha'i char
pa 'dra/ /skyid pa'i sems la dran 'dzin med/ /rang rang mos pa'i glu re len/ /de ltar mi rje lhas mdzad pa/ /chos rgyal khri srong lde btsan des/ /rin chen khri las bzhengs
nas ni/ /rgyal po dgyes pa'i glu blangs pa/ /nga yi dbu rtse rigs gsum 'di/ / rin chen lnga las grub pa ste/ /brtsigs pa mi 'dra skyes pa 'dra/ /nga yi lha khang ngo

mtshar che/ /mthong ba tsam gyis nyams re dga'/ /de phyir bsam gyi blo re bde/ / lus 'phags gling la dpe blangs nas/ /shar gyi lha khang gsum po 'di/ /rin chen lnga las grub
pa ste/ /brtsigs pa mi 'dra skyes pa 'dra/ /nga yi lha khang ngo mtshar che| |mthong ba tsam gyis nyams re dga'/ /de phyir bsam gyin blo re bde/ / 'dzam bu gling la dpe
blangs nas/ /lho yi lha khang gsum po 'di/ /rin chen lnga las grub pa ste/ /brtsigs pa mi 'dra skyes pa 'dra/ /nga yi lha khang ngo mtshar che/ / mthong ba tsam gyis nyams
re dga'/ /de phyir bsam gyin blo re bde/ /ba glang spyod la dpe blangs nas/ /nub kyi lha khang gsum po 'di/ /rin chen lnga las grub pa ste/ /brtsigs pa mi 'dra skyes pa
'dra/ /nga yi lha khang ngo mtshar che/ / mthong ba tsam gyis nyams re dga'/ /de phyir bsam gyin blo re bde/ /sgra mi snyan la dpe blangs nas/ /byang gi lha khang gsum
po 'di/ /rin chen lnga las grub pa ste/ /brtsigs pa mi 'dra skyes pa 'dra/ /nga yi lha khang ngo mtshar che/ / mthong ba tsam gyis nyams re dga'/ /de phyir bsam gyin blo
re bde/ /nga yi yakSha gong 'og 'di/ /mkha' la nyi zla shar ba 'dra/ /nga yi btsun mo gling gsum 'di/ /g.yu yi maNDal bkod pa 'dra/ /nga yi mchod rten dkar po 'di/ /dung
dkar g.yas su 'khyil ba 'dra/ /nga yi mchod rten dmar po 'di/ /me lce gnam la bsnyegs pa 'dra/ /nga yi mchod rten sngon po 'di/ /g.yu yi ka ba btsugs pa 'dra/ /nga yi mchod
rten nag po 'di/ /lcags phur sa la btab pa 'dra/ /nga yi mchod rten ngo mtshar che/ /mthong ba tsam gyis nyams re dga'/ /de phyir bsam gyin blo re bde/ /de la sogs pa
dgyes pa'i glu/ /sum cu rtsa gsum lha dbang

gis/ /lha yi glu la dpe blangs nas/ /g.yu khang gser khri bya ba blangs/ /lha sras mu ne btsan po yis/ /'jig rten sgron me bya ba blangs/ /lha sras mu tig btsan po yis/ /seng
ge 'gying ba bya ba blangs/ /btsun mo rnams kyis glu blangs pa/ / g.yu mtsho 'khyil ba bya ba blangs/ /mchod gnas rnams kyis glu blangs pa/ / mkhan po bo dhi sa twa yis/
/sgam phreng dkar po bya ba blangs/ /slob dpon padma 'byung gnas kyis/ /lha 'dre zil gnon bya ba blangs/ /mkhas pa bai ro tsa na yis/ /dbyangs yig khug pa bya ba blangs/
/gnubs ban nam mkha'i snying po yis/ /mkha' la khyung lding bya ba blangs/ /ngan lam btsun pa rgyal mchog gis/ / rta mgrin 'gying dbyangs bya ba blangs/ /mkhas pa cog
ro dpal bzang gis/ / skyid pa'i dpal dgu bya ba blangs/ /blon po rnams kyis glu blangs pa/ /chos blon chen po 'gos rgan gyis/ /drang shing dkar ba bya ba blangs/ /de sras
yab lhag khri bzangs kyis/ /mdzangs yig 'phrul gyi lde mig blangs/ /shud pu dpal gyi seng ge yis/ /ngur chung g.yu rings bya ba blangs/ /dmag dpon lha bzang klu dpal gyis/
/zar chen zar chung bya ba blangs/ /nyang bzang zhang po khri rgyal gyis// seng ge 'grel chen bya ba blangs/ /sbas kyi bstan bzang dpal legs kyis/ / 'dod pa re brgyad
bya ba blangs/ /mgar gyi khyung po dum tshugs kyis/ /bya rgod lding ba bya ba blangs/ /mchims kyi rdo rje sprel chung gis/ /mchims kyi brjed glu bya ba blangs/ /sna nam rgyal
tsha lha snang gis/ /lha shug gong ma bya ba blangs/ khri 'bring lha 'od khug chos kyis/ /mdo chod rab 'bring tha gsum blangs/ /gnyags kyi khri bzang yang bon gyis/
/zla 'od khyab gdal bya ba blangs/ /li ngam stag sgra

klu gong gis/ /lcags sprel gdong drug bya ba blangs/ /gtso bo rnams kyis glu blangs pa/ /ya mtshan gser gyi me tog blangs/ /stag shar rnams kyis glu blangs pa| |stag ru dgu
brtsegs bya ba blangs/ /mo btsun rnams kyis glu blangs pa/ / me tog phreng ba bya ba blangs/ /sman shar rnams kyis glu blangs pa/ /grong zer ring mo bya ba blangs/ /gzhan
yang brjod kyis mi long ste/ /lo skor gcig gi bar du ni| |mi res glu re blangs pa yin/ /skyid pa'i dus su dpal gyi 'dom brkyang ste/ / dga' bde skyid pa'i dpal la longs
spyad de/ /phan bde nyi zla'i 'od lta bur/ / lo skor gcig gi bar du phyogs thams cad du khyab par mdzad do/ /de nas rgyal po'i zhal nas/ tshe 'dir thar pa byang chub don
du gnyer 'dod pas/ tshe 'di'i bde skyid 'dis kyang nges par bslus gsungs te/ sangs rgyas kyi bstan pa dar zhing rgyas par bzhed nas/ rgya gar gyi yul nas paNDi ta bi ma
la mi tra la sogs pa'i mkhas pa mang po spyan drangs/ sgra bsgyur gyi lo tsA ba bai ro tsa na dang / kha che A nanda dang / 'dan ma rtse mangs dang / gnyags ku mA ra dang
/ rma a tsArya rin chen mchog dang / 'khon klu'i dbang po/ ka ba dpal brtsegs/ cog ro klu'i rgyal mtshan dang / zhang sna nam ye shes sde la sogs pas lo tsA byas te/ sgra
bsgyur rgya gar gling du gzhi bzung nas/ sde snod gsum ka bod du bsgyur/ lo tsA ba snga tshar gsum/ bar tshar gsum/ phyi tshar gsum ste yongs su grags pa lo tsA ba dgu/
dge 'dun gyi sde btsugs/ sangs rgyas kyi bstan pa nyi ma shar ba lta bur dar zhing rgyas par mdzad do/ /de nas bod 'bangs thams cad dge ba bcu'i khrims la gnas te/ bde skyid
dang ldan par gyur to/ /de nas mkhan po bo dhi sa twa'i zhal nas/ slob

dpon padma 'byung gnas kyis brtan ma bcu gnyis dam la btags pas/ bod du mu stegs pa mi 'ong gis/ ma 'ongs pa'i dus su nang pa dang lta ba mi mthun pa'i dus shig 'ong / de'i
dus su nga'i slob ma ka ma la shI la bya ba yod kyis de gdan drongs shig des lta ba phyogs gcig tu mthun par 'gyur ro zhes gsungs te/ mya ngan las 'das so/ /de nas rgyal
pos chos kyi ring lugs ye shes dbang po la bskos/ de nas mkhan pos ji ltar gsung ba bzhin/ rgya nag gi yul nas ha shang ma hA ya na bya ba bod du byon nas/ dbu ma'i lta
ba la ston min pa bya ba dang / tsen min pa bya ba gnyis su byung nas/ nang pa dang lta ba ma mthun par rtsod pa byed do/ /de'i tshe mkhan po'i zhal chems bzhin/ ye shes
dbang pos mkhas pa ka ma la shI la gdan drangs te bod du byon/ bsam yas kyi thad ka'i pha ri'i chu 'gram du phebs pa dang / ha shang na re/ bdag gis kyang paNDi ta byon pa
la bsu ba byed do gsungs te tshu ri'i chu 'gram du byon no/ /der ha shang byon pa ka ma la shI las gzigs te/ ka ma la shI la'i thugs la ha shang 'di rigs pa dang ldan na
bdag gis nges par thul gyis rigs pa dang mi ldan na mi thul dgongs te/ ha shang gi rigs pa brtag pa'i phyir du/ khams gsum 'khor bar 'khyam pa'i rgyu ni gang yin zhes 'dri
ba'i brda ston pa'i phyir du/ ka ma la shI las khong rang gi dbu la phyag shing lan gsum bskor bas/ de ha shang gis gzigs te/ 'khor bar 'khyam pa'i rgyu gzung 'dzin gnyis
las byung zhes lan 'debs pa'i phyir du/ ber gyi thu ba nas bzung ste/ lan gnyis sa la brdab pas/ ka ma la shI la'i thugs la ha shang rigs pa dang ldan pa zhig 'dug pas/

bdag gis thul bar 'dug go dgongs nas shin tu dgyes par gyur to/ /de nas bsam yas su phebs pa dang / rgyal po'i zhal nas/ bdag ni sangs rgyas kyi bstan pa la rab tu mos nas/
gtsug lag khang sde skor dang bcas pa bzhengs/ rgya gar nas paNDi ta gdan drangs/ sde snod gsum gyi chos thams cad bsgyur zhing yang dag par gtan la phab/ dge 'dun gyi sde
btsugs/ chos la dgongs pa gcig tu mthun pa zhig yin na'ang / rgya nag nas ha shang byon te/ chos la lta ba ma mthun par so sor bye bas/ mkhas pa ka ma la shI la gdan drangs
pa yin/ bstan pa gcig la ston pa gnyis mi 'ongs pas/ sangs rgyas bcom ldan 'das kyi dgongs pa mthun par sgro gleng gi rtsod pa mdzod la nga rgyal ma mdzad par rtsod
pa su rgyal de la pham pa des me tog gtor cig gsungs so| |der sems bskyed byang chub gling du gdan khri chen po bshams te/ rgyal po gung la bzhugs/ g.yas phyogs su ha shang
dpon slob rnams bzhugs/ g.yon phyogs su ka ma la shI la dpon slob bzhugs/ rtsod pa byas pas mkhas pa ka ma la shI la rgyal bar gyur te/ ha shang gis pham blangs nas me
tog gtor ro/ /de nas ha shang slar rgya yul la bzhud pa dang / lham ya cig bod du lus pas ha shang gi zhal nas da rung bod du nga'i lta ba 'dzin pa 'ga' re yod par 'dug
gsungs so/ /de ltar yang rgya gar nas paNDi ta mkhas pa byon/ rgyal pos yon bdag mdzad/ lo tsA ba mkhas pas bsgyur zhing gtan la phab pa'i chos la 'jug par gyis shig ces
rgyal pos bka' bstsal to/ /mkhas pa rnams dgongs pa gcig tu mthun cing / dam pa'i chos dar zhing rgyas par mdzad/ sras

mu ne btsan po la rgyal srid gtad nas/ yab zung mkhar smyug ma mkhar gyi pho brang la byon te bzhugs so/ /'di dag ni zur tsam bsdus pa yin gyis/ rgyas par 'dod na bsam yas
kyi bka' gtsigs chen mo la gzigs shig de ltar chos rgyal khri srong lde btsan de dgung lo lnga bcu nga drug pa shing mo glang gi lo la zung mkhar du gshegs so/ /de'i bang
so mu ra ri la brtsigs/ /gral ni yab kyi rgyab ngos g.yas na yod/ /de ni ma grongs pa nas nyid kyis brtsigs/ /ming ni 'phrul ri btsug snang bya bar btags/ /de yi rtsa na
rdo ring zhig kyang yod/ /bang so phyi rgyan can du grags par gyur/ /zhes so/ /nyer gnyis pa/ sras mu ne btsan po ni/ chu pho stag gi lo la brag dmar du sku 'khrungs/ dgung
lo nyi shu rtsa brgyad la rgyal srid bzung / rgyal khams la dbang bsgyur/ btsun mo ru yong bza' mdo rgyal khab tu bzhes/ dge ba bcu'i khrims bzung / yab kyi thugs dgongs
rdzogs pa'i phyir du 'dul ba dang mngon pa dang / mdo sde gsum gyi mchod pa btsugs/ mchod rten chen po bzhi'i gdugs dang / dbu rtse'i bya 'dab lcags thag gis sbrel/ dar
po che/ 'phan chen po rnams 'phyar/ mchod pa dpag tu med pa phul te/ rgyal po'i zhal nas/ nga'i yab kyi gtsug lag khang 'di rnams la/ khyed bod 'bangs thams cad kyis rta
phyugs dang / mtshon cha ma gtogs pa/ gzhan gser dngul/ g.yu mu tig la sogs pa'i dngos po gang 'dug phul cig gsungs pas/ rje'i bka' btsan pas/ la las ni gser dngul rin
po che mang po phul/ la las ni g.yu dang ber

dar zab phul/ la las ni gos dang rgyan phul/ la las ni gos hrul po dang / ras slag la sogs pa phul bas/ rgyal po'i zhal nas/ khyed bod 'bangs rnams dad pa che chung khyad re
che/ la las ni nor dpag med 'bul/ la las ni ras hrul dang ras slag min pa mi 'bul lo zhes gsungs pas/ bod 'bangs rnams na re/ dad pa che chung yod pa ma lags te/ phyug
po rnams la 'bul rgyu yod/ dbul po rnams la 'bul rgyu med pas lan zhes zhus pas/ rgyal po'i zhal nas/ nga'i mnga' 'og 'dir mi rnams la ltogs phyug khyad 'di tsam 'ong ba
mi 'os gsungs te/ ltogs phyug lan gsum snyoms pas/ lo re tsam ma gtogs phyug po rnams ni sngar ltar phyug dbul po rnams ni sngar bzhin ltogs pas/ rgyal po'i zhal nas/ ltogs
phyug lan gsum snyoms kyang / skyid sdug la khyad 'di tsam yod pa ci yin/ gang gis lan zhes gsungs pas/ mchod gnas rnams na re| 'di dag ni sngon gyi sbyin shugs yin zhes
zhus pas/ las rgyu 'bras la rgyal po thugs ches so/ /de ltar rgyal pos sangs rgyas kyi bstan pa dar zhing rgyas par mdzad de/ mchod gnas rnams dang / rab tu byung ba rnams
ni dbu'i la thod bzhin khur/ 'tsho ba bla nas sbyor/ chab srid ni phan pa dang bde bas bskyangs so// btsun mo pho yong bza' rgyal mo btsun zer ba de/ yab rgyal po'i
yum rgya mo bza'i skye ba yin pas/ yab kyi thugs la 'phreng bar gyur te/ yab zung mkhar du byon dus sras la gtad mnyer mdzad pas sras kyis khab tu bzhes/ yab rgyal po grongs
dus/ pho yong bzas rgyan ma bkrol/ mya ngan ma byas zer ba la bsnyad btags nas/ yum tshe spong bza' phrag dog skyes te/ gshed ma bskos

nas gsod du btang bas/ sras rgyal pos bskyabs pas/ yum log lta skyes te sras la gsol ngan drangs te/ sras rgyal po mu ne btsan po lo gcig dang zla ba dgu la rgyal srid bzung
nas/ dgung lo nyi shu rtsa dgu la pho brang yum bur grongs so| |sras mu ne btsan po'i bang so ni/ ag tshom bang so'i g.yas ngos mdun na yod/ /ming ni lha ri ldem po zer
ro skad/ /ces so/ /nyer gsum pa/ de nas sras 'bring po mu tig btsan po la rgyal srid gtad rgyu la/ mu tig btsan pos kyang snga gong yab bzhugs dus/ blon zhang dbu ring nyes
med du bsad pa'i ngan len du sna nam pas bkrongs so/ /de'i bang so don 'khor mda' ru brtsigs/ /ming ni kya ri kyang ldem lags so skad/ /de nas sras chung ba khri lde
srong btsan sad na legs 'jing yon la rgyal srid gtad/ rgyal khams la dbang bsgyur/ dge 'dun gyi sde btsugs/ sngar med pa'i mdo dang sgra bsgyur/ mchod gnas paNDi ta bi shwa
ka ra/ bai ro tsa na mchog ces/ ka ma la shI la eds: (la )sogs pa'i mchod gnas rnams la zhabs tog byas/ snga gong yab kyis bzhengs pa'i gtsug lag khang rnams la mchod
pa dang mar me phul/ dgung lo bcu dgu lon dus btsun mo lha rtse bya ba khab tu bzhes/ de la sras gcig 'khrungs pa/ dgung lo bcu gsum lon dus yab 'das/ bang so don mkhar mda'
ru brtsigs/nyer bzhi pa/ sras ldeng khri dgung lo bcu bzhi la rgyal srid bzung / btsun mo chen ma la gsum/ btsun mo chung ma zhig la sras lha rje lhun grub gnyis te lnga
'khrungs so/ /dge 'dun gyi sde btsugs/ yab mes kyis bzhengs pa'i

gtsug lag khang rnams la zhabs tog rgyas par mdzad do/ /rgyal po de dgung lo lnga bcu nga lnga bzhes dus/ me mo bya lo la sgrags kyi phur 'das so/ /de yi bang so 'phrul rgyal
g.yon na yod/ /bang so de yang rin chen nor gyis bkang / /yum gyi chab gang bskang pas mtho ba yin/ /ming ni rgyal chen bang so zer ro skad/ /zhes zer ro/ /nyer lnga pa/
der sras che ba gtsang ma ni chos la dga' ste rab tu byung / dar ma ni sdig la dga' ste rje'i 'os min/ bar pa ral pa can la srid gtad do/ /rgyal po mnga' bdag ral pa can
de/ me pho khyi la sku 'khrungs/ dgung lo bcu gnyis la yab 'das te/ rgyal sar bton/ bka'i blon po bran kha dpal gyi yon tan gyis byas/ rgyal khams la dbang bsgyur/ btsun
mo cog ro bza' dpal gyi ngang tshul la sogs pa btsun mo che chung lnga khab tu bzhes/ dge ba bcu'i khrims bzung / rgya gar gyi paNDi ta dzi na mi tra/ shI landra bo dhi/
dA na shI la la sogs pa spyan drangs/ lo tsA ba ka ba dpal brtsegs/ cog ro klu'i rgyal mtshan/ bande ye shes sde rnams kyis chos bsgyur te/ chos thams cad skad gsar bcad
kyis gtan la phab/ bka' bcad rnam pa gsum du mdzad do/ /tha na bre srang / zho la sogs pa thams cad kyang rgya gar dang bstun/ thos bsam sgom gsum gyi sgom grwa btsugs/
'chad rtsod rtsom gsum gyi bshad grwa btsugs/ chos sde sum cu tham par dge 'dun gyi sde btsugs/ mkhas btsun bzang gsum gyi 'dul grwa btsugs/ rab tu byung ba re re'i zhabs
tog la 'bangs mi khyim bdun phul/ rgyal po gung la bzhugs pa la/ dbu'i ral pa g.yas g.yon gyi sne la dar

yug btags/ dge 'dun bzhugs pa'i gral g.yas g.yon la bting / de'i steng du dge 'dun bzhugs par mos la dge 'dun dbu sde gnyis zhes grags so| |thugs dam du 'u shang rdo dpe med
bkra shis dge 'phel gyi gtsug lag khang bzhengs par 'dod nas/ li'i yul nas rig byed la mkhas pa'i bzo bo bos/ bal po'i yul nas lha bzo dang / rdo bzo ba mang po bos nas
lha khang dgu thog tu mdzad pa la/ 'og gi thog gsum sgo dpe dang bcas pa rdo las grub/ bar gyi thog gsum sgo dpe dang bcas pa so phag las grub/ steng gi thog gsum sgo dpe
dang bcas pa shing las grub/ rgya phub dgu brtsegs yod pa/ rgya phub re re'i bya 'dab bar na/ rab tu byung ba chos nyan bshad byed pa bzhugs/ steng gi rgya phub gser 'brug
g.yu 'brug dang bcas pa/ rlung gis bskyod dus gdugs ltar 'khor ba/ bar gyi rtsig pa'i steng na/ rin po che'i pha gu la/ mda' yab dang pu shu/ dra ba dang dra ba phyed
pas mdzes pa/ gdugs dang / rgyal mtshan dang / rin po che'i phreng ba dang / dar gyi cod pan dang / dril bu g.yer kha'i sgra 'khrol ba| rgya phub rtse'i gser 'bru rgyab
ri dang mtho dman mnyam pa/ bod yul kun na 'gran zla dang bral zhing mthong ba tsam gyis dang bar byed la/ rlung chen rgya phub kyi phyogs bzhir lcags thag btang ste phyogs
bzhir rdo'i seng ge dang sbrel/ de la steng gi thog gsum na rje'i thugs dam bzhugs/ bar gyi thog gsum na mchod gnas dge 'dun bzhugs/ 'og gi thog gsum na rje blon 'khor
dang bcas pa bzhugs so/ /de ltar 'u shang rdo dpe med bkra shis dge 'phel gyi gtsug lag khang bzhengs pa'i phud la/ lha sar sa phud/ tshangs pa dang brgya byin/

shing bzo'i phud la gnam yas ka ba bzhi rin po ches brgyan pa dang / ri mo'i phud la rnying pa gso rgyu nyan pa/ be bum brgya rtsa brgyad lugs ma'i phud du ljang la sogs pa
rnams phul lo/ /gzhan yang rgyal po'i mchod gnas/ nyang sha'i spyan dang / blon po 'ga' zhig gis/ lha sa'i shar du/ ka ru dang rme ru/ lho ru dga' ba dang / dga' ba'i 'od/
byang du bran khang dang / bran khang tha ma la sogs pa'i lha khang bzhengs so/ /de ltar rgyal po khri gtsug lde btsan ral pa can de/ mkhyen pa ni 'phrul gyi tshul chags/
mdzad pa ni lha'i lugs dang mthun/ mnga' thang dpal 'byor ni lha'i dbang po brgya byin dang mnyam/ dbang dang mthu stobs kyis ni bdud sdig can skrag par byed pa/ mtha'
bzhi las rnam par rgyal te/ 'dzam bu gling gsum gnyis la dbang mdzad pa yin no/ /de ltar yang snga gong nas rgya bod kyi 'brel tshul/ btsan po dbon zhang rim bzhin byon
pa rnams kyi lo rgyus mthun nas skyes 'bul res mdzad pa dang / 'khon nas dmag 'dren res mdzad pa'i rnam grangs mang du mdzad de/ de'ang rgya'i deb ther chen po zhu thu han
chan bya ba na/ bcom ldan 'das mya ngan las 'das nas lo stong dang lnga brgya drug cu rtsa drug lon pa'i dus rgya nag gi rgyal po thang zhes bya ba byung ste/ bod kyi
rgyal po gnam ri srong btsan dang dus mnyam/ de'i sras tha'i dzun rgyal po'i dus/ srong btsan sgam po dang dus mnyam ste/ bod kyi rgyal pos rgya rje'i sras mo slong ba'i
pho nya btang bas rgya rjes bu mo ma byin par bod du log ste/ rgyal po la rdzun zhus nas/ rgya rje de nged rang la shin tu dga' nas bu mo ster bar yod pa la/ hor ser thu
lu hun gyis rgya rje la phra ma zhus pas lan zhes zhus pas/ bod kyi

rgyal po khros nas bod dmag 'bum phrag gcig khrid de/ zung ci'u bya ba'i sa cha bar du byon/ de nas blon po g.ya' thung bya ba la dmag bskur nas/ thu lu hUn gyi yul 'joms su
btang ba la/ thu lu hUn rnams gtsang kha'i mtsho sngon phan la bros/ shul du lus pa'i mi nor thams cad bod kyis khyer ro/ /de nas bod kyi rgyal pos/ blon po se le stong
btsan la rin po che sna tshogs bskur nas/ rgya rje'i sras mo slong du btang bas/ 'un shing kong jo/ jo bo shAkya/ rdzongs mang po dang bcas pa bod du sleb/ lcags pho khyi'i
lo la/ rgyal po srong btsan sgam po 'das nas/ rgya yul nas bang so mchod pa la nor mang po khyer ba'i pho nya byung ngo / / rgya'i dmag bod du byung ste/ po ta la me
la sregs/ jo bo rin po che btsal bas ma rnyed/ mi bskyod rdo rje snga dro gcig gi bar khyer zer ba sogs rgya'i deb ther na 'dug go /rgyal po 'di'i dus/ de'i dbon po mang
srong dgung lo bcu gsum la rgyal srid bzung bas na so gzhon te/ rgyal srid bya ba cher ma byung kyang / blon po mgar gyis mtha' bzhi'i khrims bsrungs/ de'i dus su rgya'i
dmag bod du byung nas 'joms pa dang / bod kyis kyang blon po mgar gyis dmag dpon byas nas/ bod dmag 'bum tsho gnyis khrid de/ rgya rnams pham par byas/ yul 'khor rnams bcom
nas/ blon po mgar kyang dmag thog tu 'das so/ /rgyal po de'i sras 'dul srong 'phrul gyi rgyal po'i dus su| yab kyi bang so mchod pa la/ rgya yul nas nor mang po khyer
ba'i pho nya byung ngo | |de rjes mgar gyi sras snyan btsan ldem bu dang / thu lu hUn gyi blon po ngo log gnyis dang bcas pas dmag khri tsho gsum khrid nas rma chu'i 'gram
na yod pa'i mkhar dang / mi sde 'joms su phyin pas/ rgya'i li kying hAe na chen gyi dmag

dang phrad nas/ 'thabs pas rgya rnams pham/ de ma khad ling kying gis rgya'i dmag sum stong bsnan nas/ bod dang 'thab tu 'ongs pas/ bod kyi dmag phyir bros so/ /bod kyi rgyal
po 'dul srong mang po rje de'i stobs dang / mnga' thang dang / dbang phyug ni gzhan las che ba yin no/ /rgyal po de'i sras/ khri lde gtsug brtan mes ag tshom gyi dus su/
rgya rje dzung dzung rgyal po dang dus mnyam ste/ rgya rje de'i sras mo kyim shing kong jo bod du byon pa yin no/ /bu mo'i rdzongs la dar zab khri tsho mang po dang /
bzo'i rigs byed sna tshang dang / rgyal po'i mdun la 'gro ba'i lag cha'i rigs gang yin byin nas za ya tha'i byang kun g.yang gu'i hen zer ba'i mi dpon gnyis kyis mgo byas
dmag mi mang po/ skyel du btang ste mthun pa'i gtam byas so/ /byang ngos dang gha'i sa cha yang lo sum cu'i bar du bod kyis bdag byas/ de'i sras rgyal po khri srong lde
btsan gyi dus su dbon zhang ma mthun par dmag rgyag res mang du byas 'dug cing / zhang rgya tsha lha gnang / dmag dpon lha bzang klu dpal la sogs pas bod dmag 'bum tsho gnyis
tsam khrid nas/ shing kun dang / ce'u mkhar dang / sman tse'i yul rnams bcom/ dbon zhang mthun pa'i skyes phul/ 'khon med par chad na'ang bod kyi rgyal pos kha la rang
re dang mthun par bya zer kyang / sems shin tu gnag par byung zer ro| |de ltar sras mu ne btsad po dang / sad na legs kyi dus su yang / skabs re mthun nas skyes 'bul ba
dang / 'khon nas dmag 'dren res byas pa mang du 'dug go /de ltar/ mnga' bdag ral pa can gyis kyang / dbon zhang dang ma mthun par bod dmag khri tsho mang po khrid nas/
rgya'i yul mkhar thams cad

bcom/ rgya'i ha shang dang / bod kyi mchod gnas rnams kyi bar dang gna' dpang mdzad nas dbon po dgyes pa'i skyes phul/ da phyis 'khon med par chad nas/ rgya yul rme ru bya
ba'i so mtshams su btsan po dbon zhang gnyis kyis lha khang re brtsigs/ pha bong la nyi zla bris nas/ gnam la nyi zla zung gcig sa la btsan po dbon zhang / rgya'i rme ru
man la bod kyi dmag mi drangs/ de yan la rgya'i dmag mi drangs/ phan tshun du sa mtshams bsrung ste/ sa sa mal/ rdo rdo mal du gnas nas/ bod bod yul na skyid/ rgya rgya yul
na skyid pa'i khrims mdzad nas/ dkon mchog gsum dang / nyi zla dang / gza' skar dang / lha gnyan rnams dpang du btsugs te/ dbon zhang gnyis kyis dbu bsnyung dang bro bor
ro/ /de ltar chad mol gyi yi ge rdo ring gsum la byas te/ rdo ring gi zheng che ba gnyis la btsan po dbon zhang gnyis kyis chad mal la bgyis pa'i mna' tshigs kyi yi ge
bris/ zheng chung ba gnyis la bod dang rgya'i blon po/ bka' la gtogs pa'i rtsis pa rnams kyi ming rus bris nas/ rdo ring gcig lha sar btsugs/ rdo ring gcig rgya rje'i pho
brang mdun du btsugs/ rdo ring gcig rgya bod kyi mtshams rme ru ru btsugs so/ /gal te chad mol bgyis pa'i yi ge 'di la ma bsam par bod kyis rgya la dmag drangs na/ rgya
rnams kyis rgya rje'i pho brang gi mdun gyi rdo ring gi yi ge lan gsum klog na bod thams cad phung bar 'gyur la/ rgya rnams kyis bod la dmag drangs na/ lha sa'i rdo ring
gi yi ge lan gsum klog na/ rgya thams cad phung bar 'gyur ro zhes btsan po gnyis kyis ni phyag rgyas btab/ bod dang rgya'i blon po bka' la gtogs pa rnams kyis ni dmod btsugs
so/ /de dag ni

zur tsam yin gyis/ bod dang rgya'i chad mol gyi yi ge zhib par 'dod na/ lha sa'i rdo ring gi yi ge la gzigs shig de rjes sog po'i dmag dpon bod du byung ste/ blon po khyung
zhags bsad pas des rkyen nas bod dang rgya gnyis 'brel chad pa yin zer ro/ /rgya bod lo rgyus deb ther 'di/ rgya nag tha'i dzung rgyal po'i dus kyi yig mkhan su khyi han
gyis bsgrigs pa las rim pa bzhin du bcos te/ dus phyis rgya'i lo tsA ba 'u kyang dzus/ shing khun sde chen du bod skad du bsgyur ba la/ lo grangs mi mthun pa 'ga' re dang
de dus kyi mi'i ming rnams la 'dra min re 'dug na'ang bla ma gu shrI rin chen grags rgya yul na bzhugs dus/ rgya bod kyi 'brel tshul 'di rnams gtan tshigs su bzhed nas/
shing mo bya'i lo la shing kun sde chen du par du btab ste kun la rgyas par mdzad pa yin no/ /'di ni zur tsam yin gyis/ bod dang rgya'i 'brel tshul dang / dbon zhang gi
lo rgyus rnams zhib par 'dod na/ par ma de nyid la gzigs shig de ltar rgyal po mnga' bdag ral pa can des/ sangs rgyas kyi bstan pa rin po che la dgongs nas/ dbang dge 'dun
la gtad/ chos khrims dang / rgyal khrims gnyis gtan la phab/ lha sa/ bsam yas/ dkar chung la sogs pa'i yab mes kyis bzhengs pa'i lha khang rnams la zhabs tog mdzad/ bod
'bangs thams cad dge ba bcu'i khrims la bkod de/ rku dang / jag dang / g.yo zol sogs byed pa med par gyur nas/ blon 'bangs chos la mi dga' ba thams cad spyod pa shin tu
dog par gyur to/ /de nas 'bangs rnams kyis nged rang rnams 'di tsam pa'i spyod pa dog pa 'di gang gis lan zhes gcig la gcig gis smras pa dang / de dag ni

'di rnams kyis lan no zer te/ btsun pa rnams la mdzub mo gtad nas/ mig ngan bltas pas/ rgyal pos gsan te/ nga'i rab tu byung ba rnams la sdigs mdzub gtad nas mig ngan lta bar
mi rigs pas/ da phyis sus byas na'ang mig phyung la mdzub mo chod cig gsungs so/ /de ltar rgyal po chos la shin tu dkar ba de la/ sbas stag rna can la sogs pa sdig blon
rnams shin tu ma dga' nas/ chos khrims 'jig pa'i gros byas nas/ rgyal po ma bkrongs na chos khrims 'jig mi thub zer/ la la na re/ rgyal po bkrongs kyang / lha sras gtsang
ma dang / blon po bran kha dpal yon gnyis chos la dga' bas chos khrims 'jig mi thub zer/ der snga sor lha sras gtsang ma dang / bran kha dpal yon gnyis med pa byas/ de
rting la rgyal po bkrong bar thag bcad/ mo rtsis pa rnams la brngan pa byin nas/ thams cad kha mthun par lha sras gtsang ma 'dir bzhugs na/ sku tshe la bar chod 'ong zhing
/ rgyal srid 'jig par 'gyur zhes glengs nas/ lha sras gtsang ma dpa' gro mon la spyugs/ de'i rjes la rgyal po la sbas stag rna can gyis phra ma zhus te/ chos blon chen
po bran kha dpal gyi yon tan dang / btsun mo cog ro bza' dpal gyi ngang tshul gnyis mi 'os pa'i spyod pa byas so zer nas/ chos blon chen po nyes med la skyon phab nas bkrongs
so/ /de rjes la rgyal po dgung lo sum cu so drug pa lcags mo bya'i lo la/ rgyal po 'bras chang gsol nas gzims pa la/ sbas stag rna can dang / cog ro lha lod gnyis kyis
rgyal po ltag pa bskor nas bkrongs so/ /'di yan la skyid pa'i gdung rabs phyed dang bcu gsum dang / shin tu skyid pa'i gdung rabs lnga zer/ mnga' bdag ral

pa can gyi bang so ni/ /don mkhar mda' yi g.yon zur de ru brtsig /bang so de'ang rin chen nor gyis bkang / /ming ni khri steng rmang ri zer ro skad/ /de nas rje'i mnga' thang
ni dgun kha'i 'bab chu bzhin bri/ dge bcu'i rgyal khrims ni sog rul gyi phon thag bzhin zhig bod 'bangs kyi bsod nams ni snum zad kyi mar me bzhin song / chab srid phan
bde ni nam mkha'i 'ja' bzhin yal/ nag phyogs kyi spyod pa ni yul ngan gyi 'tshub ma bzhin langs/ bzang byed kyi bsam blo ni mdang sum gyi rmi lam bzhin brjed/ de ltar du
gyur te/ lo paN dang mchod gnas la zhabs tog med par so so'i yul la bzhud/ chos bsgyur 'phro rnams bsgyur/ blon 'bangs chos la dga' ba rnams ni mya ngan gyis non te bya
thabs med par gyur to/ /nyer drug pa/ de nas sbas stag rna can la sogs pa'i sdig blon ngan pa rnams dbang ches pas rgyal po khri glang dar ma dbu dum btsan bdud kyi sprul
pa/ chos la mi dga' zhing / sdig pa'i sems dang ldan pa de/ rgyal sar bskos te rgyal khams la dbang byas so/ /dus der paNDi ta dA na shI las lha sa'i shar rme ru lha khang
du mtshams bcad nas/ dzaM lha bsgrubs pas dka' bar byung ba dang / paNDi ta khros te/ dzaM lha 'jim gzugs de'i grod par mkhar sil gyi rting pas brgyab pas/ lcags kyi
rdo rje yin zer ba'ang 'dug grod pa nas gser mang po byung ba dang / de la rgyu byas te sku'i rten du kharsa pa Ni/ gsung gi rten du gser khri/ thugs kyi rten du dngul bya
khun bu can rnams bzhengs/ de'i nye gnas kha che utpa las dngul gyi byams pa bzhengs/ dgongs dus kyi mchod pa btsugs/ dus

der sad dang ser ba dang / btsa' dang / mu ge dang / mi nad phyugs nad la sogs pa byung bas/ de la snyad byas/ rgyal po'i thugs la gdon gsol nas sangs rgyas kyi bstan pa bsnubs
so/ /rab tu byung ba rnams la la shan pa bcol/ la la rtags dang phral/ la la ri dwags bshor du bcug ma nyan pa rnams srog dang phral/ lha khang 'jig pa'i sngon ma lha
sa la byas te/ jo bo rnam gnyis chu la bskyur gsungs pa chos blon rnams kyis thabs byas te/ rang rang gi khri'i 'og tu sbas/ byams pa'i sku ras kyis dril nas/ 'o thang
gi mtsho 'gram du sbas/ nang gi lder sku rnams chu la bskyur bsams nas/ phyag na rdo rje'i mgul la thag pa btags pas/ 'dogs mkhan skad cig la khrag skyugs nas shi bas lha
khang 'jig 'phro bcad/ lha sa dang bsam yas la sogs pa'i sgo rtsigrme ru ma gtogs/ gzhan lha khang chung ba thams cad bshig glegs bam la la chu la bskyur/ la la me la sregs/
la la gter bzhin sbas so/ /blon po chos la dga' ba rnams kyis rgyal po'i thugs la gdon gsol bar shes nas mya ngan drag tu byed cing mgrin gcig tu rgyal po chen po sangs
rgyas kyi bstan pa rin po che smad par mi rigs/ sngar srol bzang po la dgongs nas/ yab mes kyi yig tshangs la gzigs shig ces ngus so/ /dus der chu bo ri'i sgom grwa na/
g.yo dge 'byung / gtsang rab gsal/ dmar shAkya mu ne gsum sgom gyin yod pa la/ btsun pa gcig gis sham thabs brdzais lag tu mda' gzhu thogs/ mgo la bya sgro btsugs nas
'phral du khyi khrid nas ri dwags bshor gy-in 'dug pa g.yo dge 'byung gis mthong nas/ ban rgan 'khrul lam/ btsun pa smyo zer ci byung dris

pas/ ri dwags pa de bstan nas khong gnyis na re/ khyed cag ma 'khrul/ btsun pa smyo 'dug zer te/ btsun pa de rtsar bos nas rgyu mtshan dris pas/ btsun pa na re| khyed cag gsum
po rgyal po'i chad pa ma phog pa nyen re che zer nas/ chos snubs pa'i lo rgyus rgyas par bshad pa dang / khong gsum po shin tu skrag par gyur nas/ skad cig kyang sdod
pa'i longs med par 'dul ba'i pu sti drel rgyab gsum khyer nas/ byang lam la phyin khams su bros te/ dan tig shel gyi brag phug tu bzhugs so/ /de'i rjes la ka 'od mchog grags
pa dang rong ston seng ge rgyal mtshan gnyis kyis mngon pa dang mdzod kyi pu sti mang po khyer nas khams la bros te/ san chung gnam rdzong gi brag khung du bzhugs so/
/de'i dus su lha lung dpal gyi rdo rje yer pa'i brag khung na/ sgom byed kyin yod pa la nam phyed na lha sa'i bstan srung dpal lha mo byung nas da lta bod na grub thob
khyed las mi 'dugargyal po glang dar mas sangs rgyas kyi bstan pa la bar gcod byas/ rgyal po sdig can gsod ran kho mos grogs bya yis/ snying ma chung cig zer ro/ /sang nye
gnas la rgyu mtshan dris pas bden par 'dug nas rang gi srog blos btang ste/ sangs rgyas kyi bstan pa la bsam ste/ rgyal po gsod pa'i spobs pa bskyed nas thabs sna tshogs
byas te/ rta dkar po la sol ba byugs nas nag po byas/ ber phyi nag pa nang dkar ba byas te gon/ mgo la zhwa nag po gon/ gdong la sol snum byug phu thung du mda' gzhu bcug
rta nag la zhon te/ bdud nag po bkrag med yin no zhes zer te lha sar 'ongs so/ /der rgyal po rdo ring gi yi ge gzigs kyin 'dug pa'i drung du phyin te/ phyag byed pa ltar
byas nas yi dam la

dmod btsugs te/ phu thung nang nas mda' gzhu bton/ phyag dang po la mtheb sprad/ gnyis pa la mda' bkang / gsum pa la rgyal po'i dpral ba la mda' brgyab nas bros so/ /der rgyal
pos phyag gnyis kyis dpral ba'i mda' la 'jus te mod la grongs so/ /rgyal po glang dar ma glang lo la 'khrungs/ bya lo la rgyal sa bzung / lo lnga'i bar du chos snubs/
dgung lo sum cu so brgyad lon pa'i stag lo la grongs pa yin no/ /der ra mda' bos nas phyogs bzhir rgyugs pas/ shar phyogs pa rnams na re/ zin la khad yod pa la dga' mo gdong
nas sa sros nas ma mthong bar shor zer ro/ / lho phyogs pa rnams na re/ grib kyi chu 'gram nas sa sros nas ma mthong bar shor zer/ nub phyogs pa rnams na re/ shun gyi
'brang nas sa sros nas ma mthong bar shor zer/ byang phyogs pa rnams na re/ mdong mkhar gdong nas sa sros nas ma mthong bar shor zer/ nges pa can du grib kyi mdar gdong
gi chu la lte nyal byas pas/ rta la sol ba byugs pa dag ste dkar por song / zhwa nag bskyur/ gdong gi sol snum bkrus/ ber dkar po phyir bstan nas gon te/ nga ni lha gnam
thel dkar po yin no zer nas song ngo / /der phyogs bzhir rgyugs pa'i ra mda' ba rnams kha ma 'cham par so so'i mdun du sprul pa re re byung bas/ 'di ni lha lung dpal gyi
rdo rje yin nges zer nas yer ba'i brag la 'tshol du btang ngo | |der dpal gyi rdo rjes brag khung der/ bsam gtan la yod pa'i lugs su byas/ phug ron gcig bzung nas sa rdul
'bebs su bcug de'i steng du mug ma dang grog sbur la sogs pa btang bas de rnams kyi rjes mis mthong ba dang min par shes nas log go /mi rig pa dang ldan pa zhig nang du
byung ste/ khong gi

snying gar lag pa bzhag pa dang / snying 'dar ba shes te/ spyi'i tha ba la/ sgos su shol mi bcog zer nas song ngo / /de nas shin tu skrag par gyur te/ skad cig kyang sdod pa'i
longs med par khams la bros so/ /nyer bdun pa/ der rgyal po sdig can bkrongs pa'i rjes su btsun mo chung ba zhig la gdung brgyud kyi sras ltor zhig byung ba dang / btsun
mo che ba'i bsam pa la 'dis bdag gi mnga' thang la gnod par nges bsam ste/ lus la gos kyis dkris nas nga la'ang sras ltor zhig yod do zhes bu chung che rdzun byas so|
|der btsun mo chung ba'i zla dus thim pa dang / gdung brgyud yin nges kyi sras 'khrungs te/ sku shin tu gces pas nyin mo ni mis bskor/ mtshan mo ni mar me'i 'od kyis bsrungs
pas na mnga' bdag 'od srungs zhes zer ro/ /der btsun mo che bas kyang sprang po'i bu chung skyes ma khad cig nyos nas sha la sbyar te/ nga la'ang 'di skyes pa yin no
zer bas/ thams cad the tshom za bar gyur kyang / yum btsun mo dbang che bas smra ma nus te/ yum ji ltar gsungs pa bzhin brtan du bcug pas/ mnga' bdag yum brtan zhes zer
ro/ /mnga' bdag 'di gnyis sku nar ma son kyang / blon po chos la dga' ba rnams kyis zhus te/ jo bo rnam gnyis dang / byams mgon rnams sa 'og nas bton nas/ rang rang gi khri
la bzhugs nas mchod pa byas/ lha khang zhig pa rnams slar gsos so/ /de nas srid la ma 'cham pas/ 'od srungs kyis g.yo ru bzung nas 'khrug pa byas so/ / sa mo glang la
gyen log byung / me mo bya la bang so rnams bshig go /mnga' bdag 'od srungs kyi sras/ rje dpal 'khor btsan/ de'i chen ma'i sras skyid sde

nyi ma mgon/ 'di nas ya tshe dang mnga' ris kyi rgyal po byung / chun ma'i sras bkra shis brtsegs pa/ 'di nas la stod pa dang yar lung jo bo byung / 'di gnyis kyi srid gang
yod rnams yum brtan gyis phrogs pas/ mnga' ris la bros nas mnga' ris rgyal po mdzad pa yin no/ /sprang phrug gces par gsos pas mnga' bdag yum brtan byung / /rigs ngan dpon
du bskos pas dge bcu'i rgyal khrims med/ /sha gong nyung mas bcad pas phan bde'i nyi ma 'gribs/ /rgyal brgyud mtha' la phud pas rje yi gdung rabs chad/ /ces pa'o/ /nyer
brgyad pa/ yum brtan gyi sras la/ khri de mgon snyan/ de la sras gnyis 'khrungs pa'i che ba rig pa mgon/ chung ba nyi ma mgon/ nyi ma mgon gyi sras nyi 'od dpal mgon/ 'di'i
brgyud rlung shod/ 'phan yul/ mdo khams na mang ngo / khri rig pa mgon la sras gnyis 'khrungs pa'i che ba lde bo/ chung ba rdo rje 'bar lde po'i brgyud bug pa can pa
dang / thang la brag pa rnams so/ /rdo rje 'bar gyi sras khri dbang phyug btsan/ de'i sras tsha na ye shes rgyal mtshan/ de'i sras mnga' bdag khri pa/ yab sras 'di gnyis
kyi dus su bstan pa'i me ro mdo khams nas lang pa yin no/ /mnga' bdag khri pa la sras bzhi 'khrungs pa/ a tsa ra| dge slong / bla ma/ lha btsun bo dhi ra tsa'o/ /a tsa ra'i
brgyud/ 'phrong po ba/ lcang rgyab pa/ glag pa lam pa/ grib pa/ snye thang pa/ lus pa gtsang bo la sogs pa rnams yin no/ /bla ma la brgyud med/ dge slong gi brgyud dpe
bzhi pa/ 'on rdo mong mkhar pa rnams yin no/ /bo dhi ra tsa'i brgyud la/ lha btsun sngon mo snyug rum pa/ lha 'bri sgang pa la sogs pa bsam yas na da lta yod pa rnams yin

no| |de rnams kyi brgyud phyogs thams cad du so sor 'phel bas kyi g.yor kun na yod pa'i jo bor ming btags pa rnams yin pas/ rigs shin tu ma dag pa yin zer ro/ /nyer dgu pa
de ltar rgyal po glang dar mas lcags mo bya la chos bsnubs/ lcags mo bya la bstan pa'i me ro langs nas/ lo skor dgu'i bar du dbus gtsang na chos med do zer kyang / nges pa
can du lo skor brgyad/ lo dgu bcu go brgyad kyi bar chos kyi ming tsam yang med do/ /de ltar gong du bshad pa ltar chu bo ri nas bros pa'i g.yo dge 'byung / gtsang rab
gsal/ dmar shAkya mu ne gsum khams su bros so/ /de'i rjes la ka 'od mchog grags pa dang / rong ston seng ge rgyal mtshan/ lha lung dpal gyi rdo rje dang gsum snga rting du
bros so/ /de'ang thog mar khams su slob ma byung ba ni/ bon po'i bu rma za gsal gyis phyugs 'tshor phyin pas/ chu bo ri nas byon pa'i dge slong gsum po dang mjal te/ las
'phro'i dbang gis dad pa skyes nas rab tu byung bar zhus pas gnang ste/ mkhan slob song ste gsum kha'i mtshan nas dras te/ shAkya dge ba gsal du btags/ sde snod gsum la
mkhas par gyur to/ /de la brten nas khams pa'i mi bal rdo rje dbang phyug snubs dpal gyi byang chub/ yang gong ye shes g.yu ru/ sbar rin chen/ lcang ye shes seng ge co ro
shes rab byang chub/ gzhan yang shod chung ba shes rab grags/ an 'bar ba byang chub/ grum ye shes rgyal mtshan/ gnubs dpal gyi byang chub/ sgro manydzu shI la sogs pa'i
mkhas btsun mang po byon no/ / de'i tshe rgyal po sdig can gyis chos bsnubs nas lo drug cu lon pa na/ 'phan

yul zhog na rmu gsal gshen 'bar bya ba'i bon po'i bu/ rmu za 'phan bya ba'i byis pa zhig gis/ snang gsal lha khang bya ba'i nang du phyin pas/ rab tu byung ba chos nyan bshad
byed pa 'dra ba'i gzugs gyang ris la 'dug pas ci yin dris pas/ de na 'dug pa'i rgan mo zhig na re/ rab tu byung ba bya ba'i gzugs yin byas pas/ byis pa de sngon gyi las
'phro'i dbang gis dad pa skyes nas mchi ma phyung ste/ rab tu byung ba da lta e yod dris pas/ rgan mo na re/ nga bu mo'i dus na yin te/ rgyal po glang dar mas chos snubs
pa'i dus/ rab tu byung ba rnams phab pas/ rtags dang phral/ la la bsad/ la la shi da lta dbus gtsang na rab tu byung ba med do/ /chu bo ri dang yer pa la sogs nas khams
su bros pa'i rab byung mang po da lta khams na yod thag chod 'dug zer bas/ rab tu dga' ste/ lus dang srog la ma bltas par byis pa des khams su phyin pas/ lha lung dpal gyi
rdo rje dang mjal nas/ dad pa skyes nas rab tu byung bar zhus pas/ lha lung dpal gyi rdo rje'i zhal nas/ bdag gis rgyal po sdig can bsad pas nga la sdom pa med/ ngas grogs
bya yis gsungs nas/ mkhas btsun de rnams dang mjal rab tu byung bas/ ming yang bla chen dgongs pa rab gsal du grags so/ /de ltar khams na sangs rgyas kyi bstan pa dar
zhing / bod na chos med par mun pa'i smag rum du gyur pa na/ rgyal po sdig can gyis chos bsnubs nas lo brgyad cu lon pa na bsam yas kyi mnga' bdag tsha na ye shes rgyal
mtshan des bdag rkyen mdzad nas khams su sdom pa len pa'i thog mar/ dbus gtsang gi mi bdun du grags pa ni/ klu mes shes rab tshul khrims/ 'bri ye shes yon tan/ tshong ge

shes rab seng ge lo ston rdo rje dbang phyug sum pa ye shes blo gros/ rgya blo gros shes rab/ gzhon ban chos mchog dang bdun gyis grum ye shes rgyal mtshan la mkhan po zhus/
co ro shes rab byang chub la slob dpon zhus nas bka' drin mnos so/ /de'i rting la phyin pa lnga ni/ mtha' bzhi rgyal 'phags/ rag shi tshul khrims 'byung gnas/ sba btsun
blo gros dbang phyug skyes legs nyang bran chos skyabs/ grum shing shes rab smon lam mo/ /de ltar sngon la khams su sdom pa len du phyin pa'i mi bdun po des sdom pa blangs
nas phyir 'ongs pa dang / rting la phyin pa'i mi lnga po dag lam la 'phrad de/ gar 'gro dris pas/ khams su sdom pa len du 'gro zer bas/ sngon ma rnams na re/ nged rnams
kyi sdom pa gsum ldan du blangs yod pas nged kyis sdom pa phog pas chog thag ring la 'gro mi dgos zer ba la ma nyan par khams su phyin te/ sngar gyi mkhas btsun rnams dang
mjal/ sdom pa blangs te phyir dbus gtsang du slebs nas bsam yas kyi btsad po tsha na ye shes rgyal mtshan grongs 'dug na'ang / de'i sras btsad po khri pas bdag rkyen
mdzad de/ klu mes la sogs pa rnams kyis dbus gtsang thams cad du lha khang bsam gyis mi khyab pa brtsigs dge 'dun gyi sde btsugs/ sangs rgyas kyi bstan pa rin po che slar
shing skam gyi phung po la me 'bar ba lta bur phyogs thams cad du dar zhing rgyas pa na bstan pa'i srog rtsa legs par bzung me ro bslangs nas bod mun pa'i gling du sgron
me 'bar bar mdzad pa gong du bshad pa'i khams dbus kyi mkhas btsun rim par byon pa de rnams dang mnga' bdag ye shes rgyal mtshan yab sras rnams sku drin shin tu che'o/ /

sum cu pa/ de ltar bstan pa rin po che la bka' drin che ba'i bod rgyal po'i gdung brgyud gong du bshad pa ltar/ rje dpal 'khor btsan gyi chen ma'i sras/ skyid lde nyi ma mgon
gyis mnga' ris kyi rgyal po mdzad/ spu rangs la'ang dbang bsgyur/ de la sras gsum che ba dpal gyi mgon gyis mang yul bzung / 'di nas jo bo ras chen gyi bar du brgyud/
bar pa bkra shis mgon gyis spu rangs bzung / chung pa lde btsun mgon gyis zhang zhung bzung / 'di gsum la stod na bzhugs pa'i mgon gsum zer/ lde btsan mgon la sras gnyis
te/ 'khor re dang srong nge gnyis so/ /srong nges sku tshe'i stod la btsun mo khab tu bzhes pas sras gnyis 'khrungs pa'i na ga ra tsa dang / dhe ba ra tsa'o/ /sku tshe'i
smad la rab tu byung nas/ lha bla ma ye shes 'od du mtshan gsol/ mthon mthing dpal gyi lha khang bzhengs/ lo tsA ba rin chen bzang po dang / rngog legs pa'i shes rab la sogs
pa blo rno ba nyi shu rtsa gcig rgya gar du chos slob pa la btang / paNDi ta shraddha ka ra dang warma ta gnyis spyan drangs te/ mtshan nyid kyi theg pa dang / rgyud
sde bzhi po bsgyur zhing gtan la phab/ 'dul ba stod lugs dar bar mdzad do/ /gcen po 'khor res kha char gyi lha khang bzhengs/ de'i sras lha lde pos paNDi ta su bha Shi da
dang paNDi ta rme ru spyan drangs/ lha lde po la sras gsum 'khrungs pa'i che ba zhi ba 'od/ 'bring ba lha bla ma byang chub 'od/ chung ba 'od lde'o/ /'di gsum gyi dus su
lha bla ma ye shes 'od kyis/ sangs rgyas kyi bstan pa la dgongs nas/ rgya gar du paNDi ta gdan 'dren byon pas lam du mu stegs pa'i dmag gis bzung / dge phyogs kyi yon tan
skyed pa'i rtsa sgo thams cad me btsas bsregs te rmongs par byas so/ /

de'i gtam lha bla ma byang chub 'od kyis gsan te/ nor dpag med bskur nas blu ru btang bas/ gser lus dang ljid mnyam pa dgos zer ba dang / yang gser gang yod bskur bas rgya
ma la bteg dus dbu'i cha tsam zhig gser gyis ma long par khong na re/ da ni khyed rnams kyis bdag blus kyang yon tan med/ nga'i rtsa sgo me btsas bsregs nas dud 'gro lta
bu yod pas bdag shi na'ang bla'i/ nga blu ba'i gser rnams khyer la rgya gar na rgyal po dge ba dpal gyi sras bi kra ma la shI la'i gtsug lag khang na/ rig pa'i gnas lnga
la mkhas pa'i paNDi ta lnga brgya pa rnams kyi nang nas gtsug gi nor bur gyur pa/ jo bo rje dI paM kA ra zhes bya ba bzhugs yod par 'dug de la gser phul bod du gdan drangs
la/ sangs rgyas kyi bstan pa dar rgyas su mdzod cig gsungs te grongs pa dang / pur yul du spyan drangs nas mchod rten du bzhugs so/ /so gcig pa/ der khong gis lung bstan
bzhin/ jo bo gdan 'dren pa la rgya brtson seng la sogs pa la gser bskur nas btang ngo / /bod du 'byon pa la thabs du ma'i sgo nas gsol ba btab pas/ jo bos kyang bod mnga'
ris kyi gdul bya la dgongs/ rje btsun ma sgrol mas kyang lung bstan pa bzhin bod du byon nas/ slob ma nag tsho dang khu rngog 'brom gsum/ lo tsA ba rin chen bzang po|
lo chung legs pa'i shes rab la sogs pa mkhas btsun du ma byon te/ bod gangs can gyi ljongs 'dir sangs rgyas kyi bstan pa nyi ma shar ba lta bur mdzad pas na/ lha bla ma byang
chub 'od de bod la bka' drin che ba lags so/ /

so gnyis pa/ lha bla ma byang chub 'od kyi gcung po 'od ldes paNDi ta kha che dA na shrI spyan drangs/ de'i sras btsan lde/ de'i sras bha lde/ de nas rim pa bzhin du bkra shis
lde bha re na ga lde rnams byung ba 'di rnams kyis gu ge spu rangs mang yul la sogs pa'i rgyal khams la dbang byas pa yin no/ /yang na ga lde'i sras btsan phyug ldes
ya tsher byon te rgyal po mdzad/ de'i sras bkra shis lde/ de'i sras grags btsan lde/ de'i sras grags pa lde/ de'i sras a rog lde/ de'i sras a sog lde/ de'i sras dzi dar smal
dang / a nanda smal gnyis so/ /a nanda smal gyi sras/ ri lu smal gyis lha sar jo bo rin po che'i dbu thog tu gser thog phub/ de la sras gnyis sang gha smal dang / 'dzi
thar smal gnyis so/ /'dzi thar smal gyi sras a 'dze smal/ de'i sras ka len smal/ de'i sras bar rti smal/ de nas ya tshe'i rgyal brgyud chad nas spu rangs nas mnga' bdag
bsod nams lde ya tsher gdan drangs nas rgyal sa bzung / pu Ni smal bya bar mtshan btags/ de'i sras pri ti smal dang / blon po dpal ldan grags gnyis kyis lha sar bcu gcig
zhal gyi steng du gser thog phub/ stod na bzhugs pa'i rgyal brgyud 'di rnams/ gser thog pa rin rdor gyi yig tshang las zur tsam bris pa yin gyis rgyal po re re bzhin gyi
mdzad pa phrin las rnams zhib par shes 'dod pa de nyid kyis yig tshang la gzigs shig /so gsum pa/ yang bod kyi rgyal po'i gdung brgyud gong du bshad pa ltar rje dpal 'khor
btsan gyi chun ma'i sras/ 'di nas la stod dang / gtsang stod tsong kha mdo smad yar lung jo bo la sogs bod kyi rgyal brgyud yin nges rnams yin no/ /bkra shis brtsegs pa

la sras gsum byung ba dpal lde 'od lde skyid lde gsum yin te/ 'di gsum la smad du bzhugs pa'i lde gsum zer/ sras che ba dpal lde'i sras ni sngon po tshom por thugs te/ khab
gung ba klu rgyal ba spyi pa lta rtse glang lung btsad 'khor ba rnams te/ la stod man chod pa rnams yin no/ /sras chung ba skyid lde shangs rta nag tu phog sras drug byung
ba'i lnga byang du gshegs te/ 'bro'i btsad po dang / g.yas ru ru lag gi btsad po pam dang / mus pa dang 'jang nyang stod na yod pa rnams so/ /sras 'bring po 'od lde la
sras bzhi byung ba/ pha ba de se khri lde khri chung nyag lde'o/ /pha ba de se'i brgyud snub yul dang rong dang / g.yag sde nyang stod stag tshal na yod do/ khri lde'i brgyud
ni shar tsong kha'i rgyal po spyan mnga' don chen la sogs pa mdo smad kyi btsad po da lta bzhugs pa rnams yin no/ /nyag lde'i brgyud gtsang g.yas ru na yod/ skyin mkhar
btsad po'i bar du'o/ khri chung gis/ yar lung jo bo'i yang mes/ yar lung du byon nas sku mkhar 'phying ba stag rtse bzung / de'i sras 'od skyid 'bar/ de la sras bdun
byung ba'i che ba zhang rje tsha khri 'bar/ de'i gcung po btsad pa tsha spun drug zhang rje tsha khri 'bar gyi sras drug la g.yu thog gi brgyad sna mo ba 'phying nga ba
don mkhar ba thang 'khor ba rnams so/ / gcung po btsad pa tsha spun drug ni lha spyad dang / brgyud med/ g.yu can gnyis 'di nas yar lung jo bo byung / dar dang brgyud med
lhun po gnyis brgyud med 'od lde dang gung btsan gnyis te drug go /'od btsan dang gung btsan gyi brgyud ni khra 'brug pa bying ba byar ba chu mig gog po na yod pa rnams
so/ /g.yu can ni gar mi yon tan g.yu rung gis gdan drangs nas byas sar byon te bzhugs/ de'i sras jo dga'/ de

la sras gsum yod pa'i sras che ba bya sa lha chen/ 'dis bya sa'i lha khang bzhengs/ khri dar ma gcung por rab tu byung / khri dar ma la sras bzhi byung ba gtsug lde/ sras med/
khri gtsug jo bo rnal 'byor 'di 'ban tshigs su bzhugs/ jo bo smon lam mo/ /'di rab tu byung nas spu gu'i gzims khang dkar po brtsigs te bzhugs/ khri btsug gis byas dang
dos sngon bzung / de'i sras khri btsan/ de'i sras sha kha khri/ de'i sras lha khri la sogs pa yar mda' ba rnams yin no/ /jo bo rnal 'byor la sras gsum byung ba che ba
ja 'bag byung ba/ 'bring ba lha chen no/ /'dis spyil phu'i gdan sa mdzad/ chung ba lha ngam shod pa'o/ /'di rab tu byung nas sras med/ jo 'bag la sras lnga 'khrungs pa'i
jo bo shAkya mgon po/ lha 'gro ba'i mgon po/ 'dis spyi la phu'i gdan sa mdzad pas gdul bya che| lde po 'dis 'ban tshigs bzung / lde chung 'di grongs sras med/ jo rgyal rnams
so/ /'dis srid bzung / lde po'i sras jo bo shAkya rgyal/ de'i sras jo bo shAkya dpal/ 'dis 'gro mgon 'phags pa'i drung du rab tu byung nas sras med/ jo rgyal gyi sras
jo 'bar/ de'i sras gnyis pa'i che ba lha zur khang pa/ 'dis kyang spyil phu'i gdan sa mdzad/ chung ba khrom po ba rnams kyis dpon du gdan drangs te lha khrom po par grags/
jo bo shAkya mgon pos gcung po rnams tha thang du phog nas/ khong rang gi pho brang gnas chung btab/ mnga' thang dpal 'byor nam mkha' dang mnyam/ de'i sras jo bo shAkya
bkra shis kyis pho brang rnying ma btab/ de la sras gnyis byung ba che ba lha brag kha pa/ chung ba mnga' bdag grags pa rin chen gyis 'gro mgon 'phags pa'i chag phyi la
rgya yul du byon/ se chen rgyal po'i lung blangs nas pho brang brag kha la sogs pa'i pho brang mang du btab thams cad la dbang bsgyur/ mnga' thang dpal 'byor nam

mkha' dang mnyam/ de la sras gsum 'khrungs pa'i che ba blo gros 'od/ gnyis pa mnga' bdag shAkya mgon po/ 'dis spyil phu'i gdan sa mdzad/ shAkya mgon po rting ma yin pas/ dpal
'byor che/ chung ba lha btsun tshul khrims bzang po/ gdan sa thil du rab tu byung / 'di rnams nas bzung ste/ yar lung gi jo bo da lta yan la rim par byon pa 'di rnams
bod rgyal po'i gdung brgyud zam ma chad pa yin pas rigs gzugs yon tan khyad par 'phags pa yin/ 'di dag ni zur tsam bsdus pa yin gyis/ yar lung jo bo rim par byon pa rnams
kyi mdzad pa phrin las rgyas par 'dod na/ lha btsun tshul khrims bzang pos bsgrigs pa'i rgyal rabs la gzigs shig bod gangs can gyi ljongs 'dir sangs rgyas kyi bstan pa dar
zhing rgyas pa'i lo rgyus dang / rgya dkar nag gi rgyal po dang / hor dang mi nyag gi rgyal rabs dang / khyad par du'ang bod kyi chos rgyal rim par byon pa rnams kyi rnam
thar bsdus te zur tsam yin no/ /'di dag ni gzhan gyi kha rgyug dang rang gi blo tshod dang rnam rtog gis kun nas bslangs pa'i yid dpyod rnams spangs te/ sangs rgyas kyi
bka' mdo rgyud dang / rgyal po'i bka' 'bum lha sa dang bsam yas kyi bka' gtsigs chen mo/ jo bo rje'i gter yig che chung / chos 'byung gi yi ge che chung / rgyal po bka'i
thang yig hor gyi yig tshang / gzhan yang tshal pa la sogs pa'i sde dpon/ bstan bcos la mkhas pa'i gang zag rnams kyis bsgrigs pa'i rgyal rabs kyi yi ge mang po bsags
nas/ re re bzhin zhib mor bltas/ yin min gyi the tshom rnams bsal/ snang eds: (gna' )skad dang / brda skad go dka' ba rnams bcos te gsal bar byas/ snyan ngag dang sdeb sbyor
gyi rgyan gyis ma bsgrigs

par rang gzhan thams cad kyis go sla bar byas nas dad ldan bstan pa'i eds: (lo ) rgyus 'dod pa rnams mos gus dang / spro ba skye ba'i phyir du legs par bkod pa 'di bden par
shes pa mdzod cig gzhan yang dus phyis kyi gang zag 'di dag la don gnyer byed pa rnams kyis yin min gyi cha mtshon the tshom du gyur na/ sngar gyi yi ge rnying pa rnams
la zhib mor gzigs la 'jug tu rung ngo / /mi shes pa rnams kyis eds: (ma )'chos shig 'di ni gangs can bstan pa'i dar tshul te/ /bstan pa rgyas mdzad chos rgyal mes dbon gyis/
/ston pa'i bstan pa phyogs bcur spel ba 'dis/ /bstan pa dar rgyas yun du gnas par shog /tshogs gnyis lhun po'i khyon ltar mngon mtho zhing / khrims gnyis chos bzhin skyong
ba'i dgongs pa can/ /bstan pa'i sbyin bdag sa skyong rje rnams kyi/ /chab srid phan bde'i dpal la spyod par mdzod/ /chos rgyal rnams kyi rnam thar mdor bsdus 'di/ /lha
btsun rin chen dpal gyis bskul ba'i ngor/ /rdo rje 'dzin pa bsod nams rgyal mtshan gyis/ /'gal 'khrul spangs te legs par bsgrigs pa yin// 'di yi dge bas sprin med nam
mkha' la/ /thub bstan rgyas pa'i rta bdun 'od stong gis/ /gsung rab phan bde'i pad tshal kha phyes nas/ /dad ldan bung ba'i dga' ston rgyas par mdzod/ /bod yul mtha' 'khob
kha ba can gyi ljongs 'dir ston pa yang dag par rdzogs pa'i sangs rgyas des zhabs kyis ma bcags kyang gsung gi 'od zer gyis khyab par mdzad nas/ 'phags pa spyan ras gzigs
dbang phyug des/ gang la gang 'dul gyis sems can thams cad thar pa byang

chub kyi lam la 'god par mdzad cing / khyad par 'phags pa de'i thugs kyi sprul pa chos skyong ba'i rgyal po srong btsan sgam po la sogs pa bod kyi chos rgyal rim par byon pa
blon po'i tshogs dang bcas pa rnams kyis thabs du ma'i sgo nas bstan pa dar zhing rgyas par mdzad pa'i rnam thar/ chos 'byung gsal ba'i me long zhes bya ba 'di bstan pa
dar tshul gyi eds: (lo)rgyus 'dod eds: (pa)dang / dad ldan rnams spro ba bskyed pa'i phyir du sa skya pa bsod nams rgyal mtshan gyis sa pho 'brug gi lo la dpal bsam yas
kyi gtsug lag khang chen por legs par bsgrigs pa 'dis/ dus dang gnas skabs thams cad du bkra shis par gyur cig /dge'o/ /

